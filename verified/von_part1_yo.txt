---Àjọ̀dún òṣìṣẹ́: Abẹnugan ilé-ìgbìmọ̀ as̩ojú rọ òṣìṣẹ́ láti tẹramọ́ iṣẹ́ fún àbájáde rere.
Abẹnugan ilé-ìgbìmọ̀ aṣ̣ojú ti Nàìjíríà, Fẹ́mi Gbàjàbíàmílà, ti kí àwọn òṣìṣẹ́ orílẹ̀-èdè yìí kú orííre fún ti àjọ̀dún àyájọ́ àwọn òsìsẹ́ lágbàáyé. 
Ọ̀gbẹ́ni Gbàjàbíàmílà ní bó tilẹ̀ jẹ́ pé ayẹyẹ yìí wáyé láìsí ariwo ní gbogbo àgbáyé nítorí àṣe̩ kónílé–gbélé látàrí ìtànkálẹ̀ aàrun COVID-19, ohun tí a lè rántí pọ̀ nípa àwọn ìrúbọ ti àwọn òṣìṣẹ́ Nàìjíríà̀ ṣe.
Nínú àtẹ̀jáde tó ń sàmì ọjọ́ àwọn òṣìṣẹ́ èyí tí Olùdámọ́ràn rẹ̀ Pàtàkì lórí ìròyìn àti ìkéde fo̩wó̩sí, Láńre Làsísì, Abẹnugan gbóṣùbà fún àwọn òṣìṣẹ́ Nàìjíríà nítorí ìfarajìn àti ipa ribiribi tí wọ́n kó fún ọ̀pọ̀ ọdún sẹ́yìn, èyí tó mú ìyípadà rere bá Nàìjíríà. 
Síbè̩, ó ro̩ àwọn òṣìṣé Nàìjíríà kí wọ́n túnbọ̀ máa so èso rere nísisìnyí àti gbogbo ìgbà, nítorí àṣeyorí àná nílò ìtẹ̀síwájú kí a ṣiṣẹ́ síi kí ọrílẹ̀-èdè yìí leè ní àṣeyọrí síi.
‘Mo fẹ́ kí àwọn òṣìṣé Nàìjíríà fún ọkàn-akin, àwọn tí wọ́n ti fi gbogbo ipá wọn ṣiṣé. 
Nítòótọ́, Nàìjíríà àti àwọn ọmọ Nàìjíríà fi yín yangàn. 
Mo rọ àwọn òṣìṣẹ́ Nàìjíríà láti fikún okun wọn ní irú àkókò ìdàgbàsókè orílẹ̀ èdè wa yìí. 
Wọ́n gbọ́dọ̀ tẹ̀síwájú láti fi gbogbo agbára wọn ṣe iṣé tí wọ́n ń ṣe fún àǹfààní orílẹ̀ èdè’
--- Àyájọ́ àwọn Òṣìṣẹ́: Olóri ilé-ìgbìmọ̀ aṣòfin àgbà kí àwọn òṣìṣẹ́ Nàìjíríà
Ààrẹ ilé-ìgbìmọ̀ aṣòfin àgbà ti Nàìjíríà, Ahmad Lawan, kí àwọn òṣìṣẹ́ orílẹ̀-èdè yìí bí wọ́n ṣe sowó̩pò̩ pè̩lú àwọn akẹgbẹ́ wọn lágbàáyé láti s̩e àjọ̀dún o̩jó̩ àwọn òṣìṣẹ́. 
Aṣòfin Lawan tún gbóṣùbà fún àwọn òṣìṣẹ́ fún gudugudu méje, yàyà mẹfà tí wọ́n ń ṣe láti mú orílẹ̀-èdè kúrò nínú òṣì àti àìní idàgbàsókè àti kíkojú àwo̩n ìpèníjà amúnibè̩rù lẹ́nu iṣẹ́ onírúurú.
Ó mọ rírì ipa àwọn òṣìṣẹ́ gẹ́gẹ́ bíi ẹni tó ń mú ọrọ̀ wá sí àwùjọ, ó tẹnumọ wípé èyí ni a ṣe gbọ́dọ̀ mo rírì wọn ní gbogbo ìgbà. 
Ó tẹ̣̀síwájú pé "ọ̀nà tó dára jùlọ̣ láti mọ̣ rírì ipa ribiribi tí àwọ̣̣n òṣìṣẹ́ kó ní láti mójútó ètò ìgbáyé-gbádùn wọ̣̣n. 
Lawan sọ wípé, "Gẹ̣́gẹ́ bí ilé-ìgbìmọ̀ aṣ̣òfin, a ti ṣ̣etán láti fọwọ̣́sowọ̣́pọ̀ pẹ̣̀lú ẹ̣̣gbẹ̣́ àwọ̣̣n òṣ̣ìṣ̣ẹ́ láti ṣòfin tó lòdì sí ìwà ìbàjẹ́ sí òṣìṣẹ lẹ́nu iṣẹ́".
Ààrẹ ilé-ìgbìmọ̀ aṣòfin àgbà sọ wípé, gégẹ́ bíi ara akitiyan ilé-ìgbìmọ aṣòfin kẹsàn-án láti fi okun fún ètò ọrọ̀ ajé àti láti mú ìgbé-ayé àwọn ènìyàn dára síi, ti pinu láti mú kí ètò ìsúúná ọdún yìí ṣee dáadáa nípa títètè bu ọwọ́ lu ìwé ètò ìsúná ọdún 2020. 
Nínu ọ̀rọ̀ Aṣòfin Lawan, ilé-ìgbìmọ̀ aṣòfin àgbà bakan náà ti ṣe àtúnṣe sí àwọn òfin kò̩ò̩kan láti ri wípé ìmúlò ètò ìsúná náà lo̩o̩ bí ó ti yẹ. 
Ó sọ wípé àwọn Aṣòfin yóò máa lọ ní ìlànà yìí láìwo àwọn ìpèníjà àjàkálẹ̀ ààrùn COVID-19. 
Ààrẹ ilé-ìgbìmọ̀ aṣòfin ṣe àkíyèsí wípé ayẹyẹ ọjọ́ àwọn òṣìṣẹ́ ti ọdún yìí wáyé lásìkò tí gbogbo orílẹ̀ èdè àgbáyé ń kojú àjàkálẹ̀ ààrùn òjiijì COVID-19. 
Ó wípé "Ọkàn akínkanjú àti ẹ̀mí tí kìí kú tí àwọn ènìyàn Nàìjíríà níí ni yóò ran iṣẹ́ ìjọba lọ́wọ́ láti leè borí àjàkálẹ̀ ààrùn náà"
”Ààrẹ ilé ìgbìmọ̀ aṣòfin wá rọ àwọn òṣìsẹ́ lórílẹ̀ èdè Nàìjíríà bí wọ́n ṣe ń sàmì ọjọ́ wọn, láti máa tẹ́lé ìlànà ètò ìlera láwùjọ, fífi ààyè sáàrín ara wa, kí a máa wọ ìbòjú, kí a máa lo oun èlò ìfọwọ́ apakòkòrò, kí a máa ṣe ìmọ́tótó ara wa àti láti máa dúrọ sílé kí a sì dáàbò bo ara wa.
--- COVID-19: Àwọn ènìyàn mẹ́rìnlélógún (24) mìíràn tún jẹyọ lórílẹ̀ èdè Nàìjíríà
Àwọn ènìyàn mẹ́rìlélógún (24) mìíràn tún ti jẹyọ tí wọ́n ní ààrùn Corona (COVID 19) lórílé̩èdè Nàìjíríà, èyí tó jẹ́ kí iye àwọn tó ní ààrùn Corona jẹ́ o̩gbò̩nlélé̩è̩dé̩gbàá lé méjì (1932), nígbà tí àwọn ènìyàn bí mọ́kàndínlógúnlélọ́ọ̀dúnrún (319) ti gba ìwòsàn, tí àwọn ènìyàn méjìdínlọ́gọ́ta (58) sì ti jẹ́ Ọlọ́run nípè. Àjọ tó ń gbógun ti àjàkálẹ̀ aàrùn ti Nàìjíríà (NCDC) ló kéde yìí lórí ẹ̀rọ Twitter wọn, @NCDC. gov.
--- COVID-19: A ti gba ìròyìn díẹ̀ lórí ìṣẹ̀lẹ̀ ní Kánò- Dókítà Osagie
Mínísítà fún ètò ìlera ti Nàìjíríà, Dókítà Osagie Ehanire ti ní àwọn ri ìròyìn díẹ̀ gbà nípa ìṣẹ̀lẹ̀ onírúurú ní ìpínlẹ̀ Kánò. 
Mínísítà sọ̀rọ̀ yìí lásìkò ètò ìfọ̀rọ̀wánilẹ́nuwò ojoojúmó tí ìgbìmọ̀ ìjọba àpapọ̀ tó ń mójútó gbígbógun ti aàrùn COVID-19 ń ṣe pẹ̀lú àwọn akọ̣̣̣̣̣̀ròyìn nílùú Àbújá. 
Ó tún tẹ̀síwájú pé àwọ̣n ṣí ń retí gbogbo ìròyìn nípa ìṣẹ̣̀lẹ̀ ikú òjijì tó wáyé ní ìpínlẹ̣̀ Kánò, eléyìí yóò ràn ìgbéṣẹ̀ pípèsè ètò ìrànwọ́  ìrìnsẹ̀ , àwọn  onímọ̀ àti ètò ẹ̣̀kọ́ tí wọn yóò  fún ìpínlẹ̀ Kánò láti dẹ́kun aàrùn  COVID-19. 
Dókítà Ehanire , wá rọ̣ àwọ̣n òṣìṣẹ̣́ ètò ìlera làti maa tẹ̀ḷé ètò ìlànà láti dáàbò bò ara wọn nígbà gbogbo  kí wọ̣n máa bàa lùgbàdì aàrùn COVID-19 tàbí fi ara wọ̣n sínú ewu. 
--- Nàìjíríà ṣàwárí àwọn alárùn COVID-19 mé̩rìnlélúgba 
Nàìjíríà ti ní àkosílẹ̀ ènìyàn mẹ́rìnlélúgba tí wọ́n ní ààrun kòrónà tí a mọ̀ sí COVID – 19, èyí tó mú gbogbo akárùn náà jé̩ o̩gbò̩nlélé̩è̩dé̩gbàá lé méjì (1932). 
Okòóléló̩ò̩dúnrún dín ò̩kan (319) gba ìwòsàn, méjìdínlọ́gọ́ta sì kú. 
Àjo̩ a-gbógun-ti-àjàkálẹ̀-ààrun ti Nàìjíríà (NCDC) ló so̩ èyí lórí ẹ̀rọ abẹ́yẹfò @NCCDCgov;
Alárùn COVID-19 mé̩rìnlélúgba ti farahàn;
Ọgọ́rin-Kano, márùndínláàdọ́ta-Èkó, méjìlá-Gombe, mẹ̩́sàn-án-Bauchi, mé̩sàn-án-Sokoto, méje-Borno, méje-Edo, méfà-Rivers, méfà-Ògùn, mẹ́rin-Àbújá, mẹ́rin-Akwa Ibom, mẹ́rin-Bayelsa, mẹ́ta-Kaduna, méjì-Òyó, méjì-Delta, méjì-Nasarawa, Ò̩kan-Òǹdó, Ò̩kan-Kebbi.  Ní agogo méjìlá ku ìṣéjú mẹ́wàá, ọgbọ̀n ọjo oṣú igbe – 1932 alárùn Covid-19 farahàn ní Nàìjíríà. 
--- COVID-19: Ikò̩ òṣìṣé mínísítà ti Kano s̩àgbékalè̩ ìròyìn gbà-á-gbè̩
Ikò̩ ọ̀ṣìṣẹ́ mínísítà lóri is̩é̩ ìwádìí sí Kano, ti s̩e àgbékalè̩ ìròyìn gbà-á-gbè̩  fun ilé-iṣẹ́ ìjọba àpapọ̀ ti ìlera, lórí ìdí, okun àti àìlera ọ̀nà tí ìpínlẹ̀ Kano ṣe ń dáhùn.
Mínísítà fún ìlera, Dókítà Osagie Ehanire sò̩yí nínú ìpàdé àpapọ̀ pẹ̀lú àwọn oníròyìn èyí tí ìgbìmọ̀ ìjọba àpapọ tó ń mójútó COVID-19 ní Àbújá ṣe. 
Ó ní bí ilé-iṣé ìjọba àpapọ s̩e ń retí ìròyìn kíkún, ìròyìn gbà-á-bè̩ yìí yóò jẹ́ ató̩nà nínú ìrànwọ́ fún ikò̩ agbógunti Covid-19 ti Kano pèlú èròja to ye̩, ìdánilé̩kò̩ó̩ àti àwo̩n ènìyàn araniló̩wó̩.
“ Lára àwọn ohun ìrànwọ́ ni  kíkó àti rírán àwọn ẹgbẹ́ onímọ̀  láti FMOH àti àwọn onímọ̀ nípa kòkòrò ààrùn láti ilé-ìwòsàn Irrua Specialist Hospital láti darapọ̀ mọ́ ẹgbẹ́ onímọ̀ ilé-iṣẹ́ ètò ìlera ní ìpínlẹ̀ Èkó  tí ó ti ń ṣiṣẹ́ ní ìpínlẹ̀ Kano nítorí Gómìnà ìpínlẹ̀ Kano”
Gé̩gé̩ bi ìdáhùn, ó tún so̩ pé àwọn onímọ̀ onírìírí yóò pò̩ jaburata ní ìkàlè̩ láti kin àwo̩n òs̩ìs̩é̩ ìs̩áájú lé̩yìn ní ìpínlẹ̀ Kano. 
“E̩gbẹ́ oníṣègùn tó ń dáhùn ìpè pàjáwìrì lati FMOH ti kúrò ní Àbújá pẹ̀lú àwo̩n áḿbúlàǹsì, márùn-ún ni àjọ ẹ̀ṣọ́ ojú pópó (FRSC) fi to̩re̩, lọ́nà láti lọ sí ìpínlẹ̀ Kano fún ìdáhùn pàjáwìrì látàríi àṣẹ kónílégbélé.
Dókítà Ehanire tún sọ̀dí tí àwọn òṣìṣé ìlera ṣe gbọ́dọ̀ tẹ̀lé àwọn ìlànà ìpara-ẹni-mọ́ fún ààrùn ní gbogbo ìgbà, kí wọ́n máa sì fi ẹ̀mí wọn wéwu. 
“A kò leè gbà láti pàdánù àwọn òṣìṣẹ́ pàtàkì nírú àkókò báyìí; gbogbo ènìyàn ni wọ́n gbọ́dọ̀ tó̩jú pẹ̀lú ìfura tó ga fún COVID-19 sùgbọ́n kí wọ́n tójú gbogbo ènìyàn láì s̩ojús̩àájú kí àwọn elòmíràn pẹ̀lú àìsàn má baà jìyà àìdásí tàbí kí wọ́n má tó̩jú wọn.”
Ó wípé, “Ó jẹ́ ohun àìdára láti lé àwọn ènìyàn lọ láìsí ìmọ̀ràn nípa ètò ìlera tàbí kí á fi ìtọ́jú du ẹni tí ó nílò ìtọ́jú ní pàjáwìrì.”
--- S̩ís̩í àwo̩n ilé-è̩kó̩ kò tíì farahàn - Mínísítà 
Mínísítà ìpínlẹ̣̀ fún ètò ẹ̣̀kọ̣́, Emeka Nwajiuba ní òun kò leè sọjọ́ tàbí ìgbà tí wọn yóò padà ṣí ilé-è̩kó̩. 
Mínísítà tẹ̣̀síwájú pé ṣíṣí àwọn ilé-è̩kó̩ yóò jẹ́ ní sísẹ̀-n-tẹ̀lé pẹ̀lú bí Ààrẹ Muhammadu Buhari ṣe ń gbẹ́sẹ̀ kúrò lórí àṣẹ kónílé–gbélé tí ó wà láti kápá ààrùn kòrónà.
Nwajiuba, nínú ọ̀rọ̀ rẹ̀ lójojúmọ́ ti sọ s̩áájú wípé ìjọ̣̣ba kò ṣetán láti fi ẹ̣̀mí àwọ̣̣̣̣n o̩mo̩ wéwu, ó wá kìlọ̀ wípé ilé-è̩kó̩ kọkan kò gbọdọ̀ bẹ̀rẹ̀ ètò ẹ̀kọ́ nílé-è̩kó̩ wọ̣̣n àyàfi ọjọ́ tí ìjọ̣̣ba bá kéde rẹ̀ pé kí ilé-è̩kó̩ wọlé. 
“Ní kúkurú, kò sí èyíkèyí nínú àwo̩n ilé-è̩kó̩ yìí tó le s̩í lé̩yìn odi.
Mínísítà tún so̩ pé gbogbo àwọ̣̣n ìdánwò ìgbaniwọlé tí wọ́n ti sún síwájú ni yóò di ṣíṣe nígbà tí ìjọba bá ri dájú pé gbogbo ètò-ẹ̀kọ́ tí wó̩n gbékalè̩ ló yé àwọn akẹ́kọ̀ó̩.
Mínísítà ṣe àlàyé pé ìdánwò àwọn akẹ́kọ̀ọ́ oníwèémẹwàá (WAEC) àti àwọn ìdánwò àpapọ̀ (NECO) pẹ̀lu NABTEB ni kò ì di fífagilé sùgbọ́n tí wó̩n sún síwájú.  
Ó sọ̀rọ̀ nípa ìpèníjà tí ẹ̀kọ́ orí ayélujára tí a ṣẹ̀ṣẹ̀ mú wọlé àti bí a ṣe mú ètò ẹ̀kọ́ gbogboogbò ní ìpínlẹ̀ lò.
Gẹ́gẹ́ bí ó ṣe sọ, “A mọ̀ wípé àwọn kan kò ni àǹfààní àti àìkò ní àǹfààní yìí nítorí àìkò ní ẹ̀rọ tó kún ojú òsùwọ̀n, àwọn kan le tẹsíwájú nínú ẹ̀kọ́ wọn lórí rédíò, àwọn kan lórí te̩lifís̩àn, àwọn kan sì ń lo ẹ̀rọ ayára-bí-àsá pẹ̀lú ayélujára, nítorí náà à ń ṣe èyí pẹ̀lú àjọṣiṣẹ́pọ̀ ìjọba ìpínlẹ, èyí túmọ̀ sí pé gbogbo àlàfo tí a fe̩ dí tó nííṣe pẹ̀lú ẹ̀kọ́ àwọn ọmọ jákèjádò orílẹ̀-èdè yìí, a nílò láti gba ọ̀dọ̀ Gómìnà ìpínlẹ̀ kọ̀ọ̀kan nípaṣè àjọ ẹ̀kọ́ alákọ̀ọ́bẹ̀rẹ̀ káríayé SUBEBS”   
"Ní báyìí a ti ní ètò ìlànà ẹ̣̀kọ̣́ fún àwọ̣̣n ìpínlẹ̀ mọ̣́kànlélọ̣́gbọ̀n nínú ìpínlẹ̀ mẹ̣̣́rìndínlógóji, èyí túmọ̀ sí wípé láti orí rédíò tàbí te̩lifís̩àn, ìkọ́ni àti ìkẹ́kọ̀ọ́ n lọ, èyí jẹ́ àwo̩n ìlànà ìkẹ́kò̩ọ́ tó dára fún ìpínlẹ kọ̀ọ̀kan sùgbọ́n ìjọba àpapọ̀ ti ṣe ìlànà láti orí ayélujára.”  
Nwajiuba sọ wípé “Lílo àwo̩n SUBEB, ọ̀nà tí à ń gbà momi o̩gbó̩n wo̩n ni a ṣe fi pín kíkọ́ àti mímọ̀ yìí lórí ẹ̀rọ ayélujára. Ìjọba àpapọ̀ sì sọ wípé wọ́n leè lo àwọn ilé-iṣẹ́ ìgbóhùn sáfẹ́fẹ́ ti ìpínlẹ̀ wo̩n tó dára fún un”. 
Mínísítà s̩àfikún pé àjàkálẹ̀ ààrùn COVID-19 ti ran àwọn olókoòwò gbogbo lọ́wọ́ láti túnramú, ó sì ti ran ẹnìkọ̀ọ̀kan láti bọ́ sójú iṣẹ́. 
Nígbà tó ń sọ̀rọ̀ lórí ìmúdúró ẹ̀kọ́ lórí ayélujára, mínísítà sọ wípé ìjọba yóò túnbọ̀ ṣàmúlò àwọn olùkọ́ akọ́ṣẹ́mọṣẹ́ tí yóò ṣàṣepé ètò náà tí yóò leè mú u wúlò lẹ́yìn ìpèníjà ààrun kòrónà tó kojú àgbááyé. 
Bákan náà, ilé-iṣẹ́ ẹ̀kọ́ tó ń ṣàmójútó àwọn ilé-è̩kó̩ ní olú-ìlú FCTA, ṣe ìkìlọ̀ fún àwọn ilé-è̩kó̩ aládàáni tí wọ́n ń dájọ́ ìwọlé táàmù kẹta fún 2019/2020 lórí ẹ̀rọ ayélujára fún àwọn òbí àti akẹ́kọ̀ọ́.
Akọ̀wé ilé-iṣẹ́ àjọ tó ń mójútó ilé-è̩kó̩, Umaru Marafa sọ nínú àtẹ̀jáde ọjọ́ ìṣẹ́gun wípé kò sí iṣẹ́ ìkẹ́kọ̀ọ́ kọ̀kan ní ilé-è̩kó̩ kọ̀ọ̀kan lọ́nàkọnà tó gbọ́dọ̀ bẹ̀rẹ̀ títí di ìgbà tí àṣẹ s̩ís̩í ilé ìwé bá jáde.
Marafa so̩ pé, “Ìtumò̩ èyí ni pé nígbà tí àwọn ilé-è̩kó̩ yóò bá di s̩ís̩í padà, ìfilọ̀ tí ó yé̩ ni yóò ti wà lórí táàmù kejì tí kò parí, àti ò̩nà àti runmó̩ táàmù kẹta bí ó ti yẹ. Ìgbésè̩ tó bá lòdì sí èyí ṣeéṣe kó kóbá ètò ẹ̀kọ́ àwọn ilé-è̩kó̩ tó kàn. 
Wó̩n ro̩ àwọn ọ̀gá ilé-è̩kó̩ aláàdáni láti sowé-agbéjé̩-mó̩wó̩ kí ilé-è̩kó̩ wò̩n sì wà látìpa, kí wọ́n má s̩e si ní ọ̀nàkọnà títí ìjò̩ba yóò fi sohun mìíràn. 
Àwọn tí wọ́n bá ṣe lòdì sí àṣẹ yìí yóò dojúkọ ìdájọ́ òfin pó̩nńbélé;
Marafa tún sọ wípé ilé-iṣẹ́ ẹ̀kọ́ ìjọba àpapọ̀ ti parí gbogbo ètò láti leè mú ètò ẹ̀kọ́ lórí ayélujára w̩onú èto ẹ̀kọ́ yálà lóri rédíò tàbí te̩lifís̩àn kí àwọn akẹ́kọ̀ọ́ leè máa ṣiṣẹ́ nígbogbo ìgbà tí kónílé gbélé bá fiwà.
--- Kò gbọ̣̣̣̣̣dọ̣̀ ṣí ilé-ìwé aládàáni kankan tó gbọ̣́dọ̣̀ bẹ̣̀rẹ̣̀ isẹ̣́ – Mínísítà FCT
Mínísítà fún olú-ìlú Nàìjíríà, Alhaji Muhammad Músá Bello ti ṣ̣èkìlọ̀ fún gbogbo àwọ̣̣n olùdarí ilé-ìwé aládàáni tó wà nílùú Àbújá tí wọ́n ti ń sọ̣̣ fún gbogbo àwọ̣̣n òbí àti akẹ̣̣́kọ̣̀ọ́ pé wọ̣̣n kò ní pẹ́ bẹ̣̀rẹ̣̀ iṣ̣ẹ́ láìpẹ̣́ fún sáà kẹ̣̣ta fún ti ọ̣dún 2019/2020 tí a wàyìí láti ṣ̣ọ̣̣́ra, kí wọ̣̣́n máa ba fojụ winá òfin ìjọ̣̣ba. 
Akọ̣̣̀wé àgbà fún ètò ẹ̣̣̀kọ́ nílùú Àbújá, Umaru Máráfá  ló sọ̣̣̀rọ̣̣̀ yíì nínú àtẹ̀jáde kan tí ó gbé jáde lọ̣̣́jọ́ ìṣ̣ẹ̣̣́gun pé ètò ẹ̣̣̀kọ́  kò ní tíì bẹ̣̣̀rẹ̀ nílé ìwé kankan tó wà nílùú Àbújá báyìí àyàfi ọjọ́ tí ilé-iṣ̣ẹ́  akọ̀wé àgbà fún ètò ẹ̣̣̀kọ́ bá fọ̣̣wọ̣̣́si. 
"À ń rọ̣̣ gbogbo àwọ̣̣n olùdarí ilé-è̩kó̩ aládàáni láti jẹ́ kí ilé-è̩kó̩ wà ní títìpa, wọn kò gbọ̣̣̣dọ̣̣̀ gbìyànjú láti ṣí ilé-è̩kó̩ náà àfi tí àṣ̣ẹ̣̣ tàbí ìlànà bá wá láti ọ̀dọ̀ ilé-iṣ̣ẹ́ FCTA."
Gbogbo àwọ̣̣n tó bá tàpá ṣófin yìí ni yóò fojú winá òfin ìjọ̣̣ba. 
Máràfá tẹ̀síwájú pé ilé-iṣ̣ẹ́ FCTA tí ó ń mójútó ètò ẹ̣̀kọ́ ti s̩e ètò láti bẹ̀rẹ̀ ètò ẹ̀kọ́ nípa lílo ìmọ̀ ayélujára, àti s̩ís̩e àmúlò te̩lifís̩àn láti fi kọ̣́ àwọn akẹ́kọ̀ọ́ ní àkókò kónílé-gbélé. 
--- Ọ̀RỌ̀ ÀÀRẸ MUHAMMADU BUHARI LÓRI TE̩LIFÍS̩ÀN SỌ́MỌ NÀÌJÍRÍÀ 
Ọ̀RỌ̀ ÀÀRẸ ORÍLẸ̀-ÈDÈ NÀ̀ÌJÍRÍÀ, MUHAMMADU BUHARI, NÍPA ÒFIN KÓNÍLÉ-GBÉLÉ NÍ ÌPÍNLẸ̀ ÈKÓ, ÒGÙN ÀTI ÌLÚ ÀBÚJÁ, FCT, LÓRI  ÌTÀNKÁLẸ̀ ÀÀRÙN COVID- 19, NÍ ÈYÍ TÍ Ó WÁYÉ NÍ ÌLÚ ÀBÚJÁ LỌ́JỌ́ AJÉ, ỌJÓ̩ KẸTÀDÍNLỌ́GBỌ́N, OSÙ KẸRIN ,ỌDÚN 2020 (MONDAY, 27th APRIL, 2020). 
1.O̩mọ Nàìjíríà 
2.Màá bẹ̀rẹ̀ pè̩lú gbígbós̩ùbà fun yín nítorí ìwà akínkanjú àti ìjólóòótọ́ yín èyí tẹ s̩àfihàn nínú ìjà àjùmò̩jà sí ìpèníjà ìlera tó gajù, tó ń kojú ìran wa. 
3.Níwòyí àná, 26th April 2020, àgbáyé s̩àwárí àwo̩n alárùn Covid-19 míĺiọ̣́nù mẹ́ta, tí ẹ̀ẹ́dẹ́gbààrún ló̩nà e̩gbè̩rún ènìyàn sì ti gbàwòsàn. Ó ṣeni láàánú pé igba ló̩nà e̩gbè̩rún ènìyàn ló tipasè̩ ààrùn náà papò̩dà. 
4.Ètò ìlera àti ọrọ̀ ajé ọ̀pọ̀lọpọ̀ orílẹ̀ èdè ni ó sì ń tiraka látàrí àjàkálẹ́ ààrùn kòkòrò kòrónà.
5.Nàìjíríà ń tẹ̀síwájú láti máa mọ àwọn òótọ́ titun tó ń súyo̩ lágbàáyé lójoojúmó̩. Lónìí, n ó sọ àwọn òtítọ́ bó ṣe jẹ́, n ó sì ṣàl̀àyé àwọn ètò wa fún àwọn oṣu tó ń bọ̀ nígb̀atí a tí mọ̀ wípé àwọn ohun kan lè yípadà láwọn ọjọ́ àtọ̀sẹ̀ tó ń bọ̀.
6.Ní déédé ọ̀sẹ̀ méjì sẹ́yìn, oníkòrónà okòóléló̩ò̩dúnrún lé mé̩ta ni wó̩n s̩àwárí nípìnínlè̩ ogún àti olú-ìlú.
7.`Lówùúrọ̀ yìí, Nàìjíríà ti lákọsílẹ̀ àádó̩rinlélè̩é̩gbé̩fà-lé-mé̩ta alárùn nípìnínlè̩ méjìlélọ́gbọ̀n àti olú-ìlú. Ó ṣeni láànú pé ogójì ló ti papòdà.
8.Mò ń lo àǹfààní yìí láti fi ìbánikẹ́dùn wa hàn pẹ̀lú àwọn ẹbí ọmọ orílè̩-èdè Nàìjíríà gbogbo tí wọ́n pàdánù àwọn olólùfẹ́ wọn látàrí àjàkálẹ̀ ààrùn COVID-19. Èyí jẹ́ àdánù wa papọ̀, a sì pín nínú ìbànújẹ́ yín.
9.Àwòye ìbè̩rè̩ ni pé Nàìjíríà máa ní e̩gbàá àko̩sílè̩ alárùn ní oṣù àkọ́kọ́ lé̩yìn tí wọ́n rí alárùn àkó̩kó̩. 
10.Èyí ni pé bí iye àwọn tí àyẹ̀wò so̩ pé wọ́n ní ààrùn kòrónà ní ọ̀sẹ̀ méjì sẹ́yìn ti pọ̀ tó, àwọn ohun ta ti ṣàgbékalè̩ ti mú èso rere jáde lòdì síwòye àná.
11.Iye alárùn kòrónà tó tòkè òkun wá ti dínkù sìdá mó̩kàndínlógún nínú o̩gó̩rùn-ún àwo̩n alárùn titun, èyí fihàn pé títi e̩nubodè sèso rere. Ò̩pò̩lo̩pò̩ ni àwo̩n o̩mo̩ Nàìjíríà  tó ń padabò̩ wálé. A ó tẹ̀síwájú nínú títe̩pe̩le̩ mó̩ ìlànà gbígba àwo̩n as̩è̩s̩è̩dé gé̩gé̩ bi ọ̀nà láti gbógun tààrùn yìí. 
12.Lónìí, àjọ amójútó àjàkálẹ̀ ààrùn lórílẹ̀ èdè Nàìjíríà ti fi ọwọ́ sí àwọn ilé ìyẹ̀wò mẹ́ẹ̀dógún tó lè ṣe àyẹ̀wò fún ènìyàn tó tó è̩é̩dé̩gbè̩tàlá lójúmọ́ jákèjádò orílẹ̀ èdè.
13.Látàrí èsì yín, ìjọba ìpínlẹ̀ Èkó àti ìlú Àbújá pẹ̀lú àtìlẹ́yìn àjọ agbógun ti àjàkálẹ̀ ààrùn ti ṣe àgbékalẹ̀ ibùdó ìgbàyèwò onírúúurú. Wọ́n tún ṣàgbéyẹ̀wò ète ìs̩àyè̩wò ní àwo̩n yàrá àyè̩wò láti lè mú kí àyè̩wò s̩ís̩e pò̩ sí pè̩lú ibùdó àyè̩wò aládàáni tí ó kojú òs̩ùnwò̩n tí wó̩n fo̩wó̩sí.
14.Ọ̀pọ̀ àwọn ilé-ìtójú gidi àti ìbùdó ìyàsọ́tọ̀ titun tìbè̩rè̩ iṣẹ́ jákèjádò orílẹ̀-èdè yìí, èyí sì mú kí iye ìbùsùn fé̩ tó ẹgbẹ̀é̩dógún.   
15.Mo yin àwo̩n Gómìnà ìpínlẹ̀ fúndàásílẹ̀ ibùdó ìdásí ní pàjáwìrì nípìnínlẹ̀, ìdásílẹ̀ àwọn ibùdó ìtójú tuntun àti ète bíba àwo̩n ènìyàn sò̩rò̩ gidigidi lórí ewu tó wà.
16.E̩gbẹ̀rún mẹ́wàá òṣìṣẹ́ ìlera lé, la ti kọ́. Fún ààbò won, àwọn èlò ìdáàbòbò mìíràn la ti fi s̩o̩wó̩ sáwo̩n ìpínlẹ̀.
17.Nítòótọ́ a ti ní ìrírí àwọn ìpèníjà kan, a dúró digbi lóri s̩ís̩àgbékalè̩ ìpèsè tí ó múnádoko kí àwo̩n òs̩ìs̩é̩ yìí s̩is̩é̩ láìsí ewu pè̩lú ìs̩o̩ra pípé.
18.́Ni mímú ìlérí ìjọba wa ṣe láti mú kí ìgbé ayé àwọn òṣìṣẹ́ ìlera wa dára si, a ti fi ọwọ́ sí ìwé àdéhùn olóye fún ìpèsè owó ìfẹ̀míwewu àti àwọn owó mìíràn pẹ̀lú àwọn ẹgbẹ́ akọ́ṣẹ́mọṣẹ́ ẹ̀ka ètò ìlera tí ó ṣe kókọ. 
19.A ti s̩ètò ìdójútòfò fún àwọn òṣìṣẹ́ ìlera tó ń léwájú bíi ẹgbẹ̀rún márùn-ún. Níkòóríta yìí mo gbọ́dọ̀ kí àwọn òṣìṣẹ́ adójútòfò fún àtìlẹyìn wọn ní ṣíṣe èyí láàrín àkókò díè.
20.Nàìj́iríà sì ń gbàrànlọ́wọ́ láti àwọn orílẹ̀ àgbáyé láti àwọn ilé-iṣẹ́ káàkiri, ẹgbẹ́ aládàáni àti ẹnìkọ̀ọ̀kan. Àtìlẹyìn yìí ti jẹ́ káwọn irinṣẹ́ àtohun èlò ta fi ń dóòlà ẹ̀mí, èyí tó sò̩wọ́n ní àgbáyé ti wà fún Nàìjírị́à látipaṣẹ̀ àwọn àjọ tó ń ṣe irinṣẹ́ gidi àtètò ìjọba-sí-ìjọba.
21.Pínpín àti ìgbòòrò àwọn ohun ìtura lásìkò kónílé -gbélé tí mo sọ nínú ìkéde ìs̩áájú sì ń tẹ̀síwájú láìléèérú nínú. Mo mọ ìsúni tí àwọn ọmọ orílẹ-èdè yìí tó ń retí rẹ̀ ń kojú. Mo ṛo̩ gbogbo ẹ̀yin anípìn-ín nínú rẹ̀ láti ni ́sùúrù bí a ti ń wá ọ̀nà tó dára láti pín pẹ̀lu àwọn ìjọba ìpínlẹ̀.
22.Àwọn òṣìṣẹ́ alábòò wa tẹ́síwájú láti dìde sípèníjà àsìkò ajo̩nilójú yìí. Bó tilè̩ jé̩ pé ìs̩è̩lè̩ ààbò ibùdó ìyàsó̩tò̩ dùn wá gan-an, mo fẹ́ fiyé ọmọ Nàìjíríà pé ààbò àti è̩s̩ó̩ yín jé̩ àkó̩kó̩ sí wa, pàápàá jùlọ ní àkókò líle òun àìmò̩ yìí.
23.Bá ṣe ń bójútó ààbò è̩mí àti dúkìá a kò ní fààyè gba ì-tẹ-ẹ̀tọ́-ọmọnìyàn mólẹ̀ láti ọ̀dọ̀ òṣìṣẹ́ aláàbò. Àwọn ìròyìn ìṣẹ̀lẹ̀ díẹ̀ tá a gbọ́ jẹ́ èyí tó ṣeni láàánú, mo sì fẹ́ fi dáa yín lójú pé a ó mú àwọn ọ̀daràn náà láti kojú ìdájọ òfin. 
24.Mo rọ gbogbo ọmọ Nàìjíríà láti tẹ̀síwájú nínú ìfọwọ́sowọ́pọ̀ àti ìfòyehàn nínú ìpàdé wo̩n àti òṣìṣẹ́ aláàbò. Síwájú si, fún ààbò wọn, mo ti pàṣẹ pé kí wó̩n fún àwọn òṣìṣẹ́ aláàbò wọ̀nyí ní irinṣẹ́ ìdáàbòbò ara wo̩n lọ́wọ́ àkóràn ààrùn yìí.   
25.Bá ti ń tẹ̀síwájú láti mú àdínkùn bá ìdáhùn wa láwọn ibùdó tÈkó àtÀbújá, ìṣẹ̀lẹ̀ ní Kánò láìpẹ́ yìí tún bàmí-nínú-jẹ́. Bó tilẹ̀ jẹ́ pé ìwá̀díi kíkún ń tẹ̀síwájú, a ti pinnu láti s̩àfikún òṣìṣẹ́ ìjọba àpapọ̀, ohun èlò àti ìrànwó̩ peléke láti kín àti s̩àtìlẹ́yìn akitiyan ìjọba ìpínlẹ̀, ní ló̩gán.
26.Ní Kánò, àti ìpínlẹ̀ yòókù tó ń s̩àkọsílẹ̀ alárùn tuntun, ìwádìí àkọ́kọ́ so pé àwọn èsì àyẹ̀wò yìí níí s̩e pè̩lú ìrìnàjò ìpínlẹ̀sípìnínlẹ̀ àti ìtànkálè̩ ààrùn nílùú kan.
27.Lati inú èyí, mo rọ gbogbo ọmọ Nàìjíríà kí wọ́n ó tẹ̀síwájú láti máa tẹ̀lé ìmọ̀ràn àwọn ikọ̀ amúṣẹ́ṣe ààrẹ àti àwọn àjo tí ó ń mójútó ààrùn 
28.Àwọn èyí ni, fífọwọ́ lóòrèkóòrè, jíjìnà síra e̩ni, lílo ìbomú nígbangba, yíyàgò fún òde ìwò̩fún pè̩lú ìrìnàjò àti yíyàgò fún ìpéjọpọ̀ elérò púpọ̀. 
29.Ẹ̣̣̀yin ọmo Nàìjíríà, fún bí ọ̀sẹ̀ mẹ́rin sẹ́yìn lọ̀pọ̀lọpọ̀ ibì lórílẹ̀èdè wa lábẹ àṣẹ kónílégbélé ti ìjọba àpapọ̀ tàbí ti ìjọba ìpínlẹ̀. Bí mo s̩e sọ ṣáájú, àwọn ìgbésẹ̀ yìí ṣe pàtàkì àti pé ó tún kópa nínu mímú àdínkù bá ìtànkálè̩ Kòrónà lórílẹ̀èdè wa. 
30.Síbẹ̀síbẹ̀, irú àṣẹ kónílé gbélé náà ti wà pẹ̀lú ètò ìsúnná tó pọ̀. Ọ̀pọ̀lọpọ̀ ọmọ orílẹ̀èdè wa ti pàdánù ọ̀nà ìjẹun. Ọ̀pọ̀lọpọ̀ iṣẹ́ ló ti dúró. Kò sí orílẹ̀èdè tó lè gba gbogbo àkóbá kónílé-gbélé se nígbà à ń retí èsì ayò̩ lórí abẹ́rẹ́ àjẹsára.
31.Nínú ọ̀rọ̀ àsọkẹ́yìn, mo ní ìjọba àpapọ yóò ṣàgbékalẹ̀ ète àti òfin tí yóò dáàbòbò è̩mí á sì ló̩ràá ìgbé-ayé.
32.Láàrín ọ̀sẹ̀ méjì yìí, ìjọba àpapọ àti ìpínlẹ̀ ti ṣiṣẹ́ takuntakun papọ̀ lóríi ọ̀nà láti ṣe ìdó̩ó̩gba dídábòòbò ìlera àti tító̩jú ìgbé ayé, ní ìdó̩gba pẹ̀lu bí wọ́n ti ń ṣe ní gbàáyé pẹ̀lu ìrántí awon ohun ìyàtọ̀ wa.
33.A ṣàgbéyẹ̀wò bí àwọn ilé-iṣẹ, ọjà, oníṣòwò àti àwọn awakọ̀ wa ṣe leè tèsíwájú nínú ṣiṣẹ́ bákan náà kí wọ́n tèlé ìlànà àjo̩ amójútó ààrùn lórílèèdè yìí làkalè̩ lórí ìmó̩tótó àti jíjìnnà síra e̩ni.
34.A ṣe àgbéyẹ̀wò ìtẹ̀síwájú ìké̩kò̩ó̩ àwo̩n o̩mo̩ wa láì s̩e àkóbá ìlera wo̩n.
35. A yiiri ò̩nà tí àwo̩n àgbè̩ wa s̩e lè gbìn kí wó̩n sì kórè ní àkókò òjò kí á lè rip é ìpèsè oúnje̩ kò ní àkóbá. Síwájú sí, a tún sò̩rò̩ lóri ìgbóúnje̩ aláìléwu láti ìgbèríko lo̩ sí àwo̩n ilé-iṣẹ́ ìs̩ááyan rẹ̀ àti ibùdó ìje̩un gbòógì.
36.Àfojúsùn wa ni ká wá ò̩nà tá á lò ti yóò jé̩ kí o̩rò̩ ajé wa máa tè̩síwájú nígbà tí à ń wá ìdáhùn atè̩wò̩n sájàákálè̩ ààrùn kòrónà. Ìpinnu líle yìí làwo̩n olórí gbogbo lágbàááyé ń dojúko̩.
37.Nítorí èyí àti ìyànjú àwọn ikọ̀ ààrẹ lórí COVID-19, orísirísi ìgbìmọ̀ ìjọba àpapọ tó ti gbé ọ̀rọ̀ ìsúnná yẹ̀wò àti ìgbìmọ̀ àwọn gómìnà Nàìjíríà, mo ti fọwọ́ sí kí òfin kónílé-gbélé nílùú Àbújá, Èkó, àti ìpínlẹ̀ Ògùn kí ó máa lọlẹ̀ díẹ̀díẹ̀ kí ó sì bè̩rè̩ láti ọjọ́ ajé, ọjọ́ kẹrin, oṣù karùn-ún, 2020.  
38.Síbè̩, àyè̩wò s̩is̩é àti s̩ís̩àwárí àwo̩n alábàápàdé alárùn kòrónà yóò máa lo̩ ní kánkán, a ó sì mú ìpadàbòsípò bá ètò ọrọ̀ ajé àtokòòwò láwo̩n ibì kan.
39.Síwájú síi, òfin tuntun táa s̩àgbékalè̩ káàkiri orílèèdè nìwọ̀nyí;
a.Àkókò àìjáde wà láti 8am si 6am. Èyí túmọ̀ sí wípé rírìn káàkiri yóò di èèwọ̀ láàrin àkókò yìí àfi àwọn òs̩ìs̩é̩ pàtàkì.
b.Kò ní sááyè fún ìrìnàjò aláìs̩epàtàkì láarin ìpínlẹ̀síìpínlẹ̀ títí di àkókò àìmò̩.
c.Gbígbé ẹrù alámòójútó láàrin ìpínlẹ̣̀síìpínlẹ̀ yóò wà díẹ̀ láti leè máa gbé àwọn ẹrù láti ilé-iṣé lọ sọ́dọ̀ àwọn tí yóò lò wọn. 
d.A ó ri dájú wípé a fi dandan sí lílo ìbòjú ní ìta pẹ̀lú bí a ṣe ń fi ààyè sáàrín ara wa àti ìmọ́tótó. Ìjọba ìpínlẹ̀, àwọn onílé iṣẹ́ ńlá àti àwọn ẹlẹ́yinjú àánú la rọ̀ láti ṣe ìrànwọ ní pípèsè àwọn aso ìbòmú fún àwọn ọmọ orílẹ̀ èdè yí.
40.Nítorí iyèméjì, òfin kónílé-gbélé nílùú Àbújá, ìpínlẹ̀ Èkó àti Ògùn yóò wà títí di ìgbà tí àwọn òfin mìíràn yóó fi bẹ̀ẹ̀rẹ̀ lỌ́jọ́ ajé, ọjọ́ kẹrin oṣù karùn-ún, 2020.
41.Àwọn ikọ̀ ààrẹ yóò pèsè àwọn àlàyé kan fún ìmúra sílẹ̀ ìjọba, àwọn olókoòwò àti ilé iṣẹ́.
42.Níbàámu àwọn ìlànà òkè wò̩nyí, ìjọba ìpínlẹ̀ leè yàn láti faramọ́ àti láti fẹ̀ẹ́ lójú sii lórí onírúurú ìs̩è̩lè̩ àrò̩ò̩tò̩ tó bá súyo̩ kí wọ́n sáà ti wà níbàámu pẹ̀lú ìlànà àgbékalè̩ yìí.
43.Láti s̩èrànwó fún olókoòwò àtàwọn ọlọ́jà wa, àwọn tó wà nídìí owó yóò darí ìpèsè tó yẹ kíṣẹ́ leè tẹ̀síwájú, ká sì múṣẹ́ padàbò̩ sípò.
44.Àwọn ìlànà wọ̀nyí kò ní kan ìpínlẹ̀ Kano.
45.Níti ìpínlẹ̀ Kano, mo ti pàṣẹ kónílé-gbélé pátápátá fún òṣẹ̀ méjì ní kíákíá. Ìjọba àpapọ̀ yóò kó àwọn ènìyàn, ohun èlò àti àwọn irinṣẹ́ tí wọ́n nílò láti ran ìpínlẹ̀ náà lọ́wọ́ ní kíkápá àti bíborí àjàkálẹ̀ ààrùn kòrónà yìí pè̩lú dídènà rè̩ láti máa ràn lọ sí àwọn ìpínlẹ̀ tó múlé tìí.
46.Léèkan si, mo fẹ́ káwọn òṣìṣẹ́ tó ń léwájú jákèjádò orílèèdè yìí, àwọn tí wọ́n ń fi ohun gbogbo wéwu lójojúmọ́ láti borí ìjà yìí. Sáwọn tó kó ààrùn lójú iṣẹ́ wọn, ẹ fọkànbalẹ̀ wípé ìjọba yóò ṣohun gbogbo tó gbà láti ràn ẹ̀yin àti ẹbí yín lọ́wọ́ lákòókò tó le rékọjá yìí. Mo tún fẹ́ lo àǹfàní yìí láti fi dáa yín lójú wípé ààbò àti ìgbé-ayé àlàáfíà yín ló jẹ ìjọba yìí lógún.  
47.Mo tún mo rírì àtìlẹyìn ta ti rígbà láti ọ̀dọ̀ àwọn Ọba wa, àwọn ẹgbẹ́ ọmọlẹ́yìn Krístì ní Nàìjíríà, àjọ tó gajù tó ń rí sí Islam àti àwọn àjọ ẹlẹ́sìn pẹ̀lú àwọn olórí agbègbè. Ìfọwọ́sowọ́pọ̀ àti àtìlẹyìn yín  ti ran àseyọrí tí a ní lọ́wó
48.Màá rọ gbogbo yín láti jọ̀wọ́ tẹ̀síwájú láti máa sọ̀rọ̀ lórí ààrùn Kòrónà ní àárín àwọn olùjọ́sìn àti àwọn olùgbé agbègbè yín wípé kí wọ́n kíyèsí gbogbo ìmọ̀ràn àti ìmọ́tótó láwùjọ.
49.Mo dúpẹ̣́ lọ̣́wọ́ ẹ̣̣gbẹ̣́ àwọ̣n gómìnà, ikò̩ ìgbìmọ̀ ìjọba àpapọ̀ amójútó ààrùn COVID-19 fún iṣ̣ẹ́ ribiribi títí dòní. Pẹ̣̀lú ìfọwọ́sowọ́pọ̀ yìí, mo ní ìdánilójú pé, àseyọrí yóò wà. 
50.Mo tún fẹ́ dúpẹ́ lọ́wọ́ àwọ̣̣n ilé-iṣ̣ẹ́ ńlá, aláàánú, àjọ̣ ìṣ̣ọ̣̣kan àgbáyé, àjọ̣ aláwọ̀ funfun, ọ̣̀rẹ́ orílèèdè yìí, akọ̣̣ròyìn àtàwọ̣̣n olùrànlọ̣́wọ́ wa fún àtìlẹ́yìn tí wọ̣̣n ń ṣ̣̣e fún wa.
51.Nípàárí, màá tún dúpẹ́ lọ̣́wọ́ gbogbo àwọ̣̣n ọ̣̣mọ̣ Nàìjíríà lé̩è̩kan si fún sùúrù àti ìfọ̣̣wọ̣́sowọ̣́pọ̀ lásìkò ìpèníjà yìí. Mo fi da yín lójú pé ìjọ̣̣ba yóò sa gbogbo ipá rẹ̀ láti gbégbèésẹ̀ nípa dídáàbò bò ẹ̀mí àtìwàláàyè gbogbo tonílé-tàlejò orílèèdè yìí. 
52.Mo dúpẹ́ pé ẹ fetí sílẹ̀ fún mi, kỌ̣lọ́run bùkún fún orílèèdè Nàìjíríà.
--- Ààbò ọ̣̣mọ̣ Nàìjíríà ló jẹ̣ mí lógún jùlọ – Ààrẹ Buhari
Ààrẹ orílèèdè Nàìjíríà, Muhammadu Buhari ti sọ pé ètò ààbò ọmọ orílèèdè Nàìjíríà ló jẹ òun lógún jùlọ "pàápàá jùlọ̣ ní àsìkò tí ìpèníjà àti àìròtẹ́lẹ̀ wọ̀nyí wà". 
Ààrẹ̣ sọ̀yí lórí te̩lifís̩àn lásìkò tó ń bá ọ̣̣mọ̣ Nàìjíríà sọ̣̀rọ̀ lọ̣́jọ́ Ajé, 27th of April, 2020. 
Ààrẹ Buhari níjọ̀ó̩ba òun rí sáàbò ẹ̣̀mí àti dúkìá àwọ̣̣n ènìyàn, ìjọba òun kò sì ní fààyè gba ìwà títẹ̣ ẹ̣̀tọ́ọ̣̣́mọ̣̣nìyàn lójú látọ̣wọ́ àwọ̣̣n agbófinró. 
"Ìròyìn tí mo gbọ́ banújẹ́ lọ̣̣́pọ̣̀lọ̣̣pọ̣̀, mo fi ń dá ọmọ orílèèdè Nàìjíríà lójú pé, àwọn ẹ̣̣lẹ̣́sẹ̀ kò ní lọ̣ láìjìyà lábẹ́ òfin."
Ààrẹ wá rọ̣ gbogbo ọ̣̣mọ̣ orílèèdè Nàìjíríà láti fọ̣̣wọ̣́sowọ̣́pọ̣̀ pẹ̣̣̀lú àwọ̣̣n agbófinró lásìkò ìpàdé pè̩lú wọ̣̣n. 
--- COVID-19: Ààrẹ Buhari pàṣ̣ẹ ètò kónílé-gbélé nípìnínlẹ̀ Kánò
Ààrẹ̣ Nàìjíríà, Muhammadu Buhari ti pàṣ̣ẹ kétò kónílé-gbélé bẹ̣̀rẹ̀ nípìnínlẹ̀ Kánò, Àríwá Ìwọ̣̀-Oòrùn Nàìjíríà látàrí báwọ̣̣n ènìyàn se ń kúkú òjijì nípìnínlẹ̀ náà. 
Ààrẹ Buhari so̩ ọ̣̀rọ̣̀ yíi lórí ẹ̣̀rọ̣ a-móhùn-máwòrán pé ètò kónílé-gbélé ọ̣̀hún yóò wà fún ọ̣̀sẹ̀ méjì gbáko ní kánkán, ní ìpínlẹ̣̀ Kánò. 
Ààrẹ̣ tún sọ̣ pé "Ìjọ̣̣ba àpapọ̀ yóò fàwọ̣̣n irinṣ̣ẹ́ àti òṣ̣ìṣ̣ẹ́ ránsẹ́ sí ìpínlẹ̀ Kánò láti ran ìpínlẹ̀ ọ̀hún lọ̣́wọ̣́, lọ̣́nà àtidẹ̣́kun ààrùn Kòrónà, kó má baà tàn lọ̣ sí ìpínlẹ̀ mìíràn tó sún mọ́ wọ̣̣n."  
Ààrẹ̣ tún sọ̣ pé àwọ̣̣n arìnrìnàjò láti ìpínlẹ̀ kan lọ̣ sí ìpínlẹ̀ mìíràn ló fa ìtànkálẹ̀ ààrùn tí ó wáyé ní ìpínlẹ̀ Kánò.
--- NIS gbo̩mọ̣̣̣̣ Nàìjíríà mẹ́tàlá tó ń ti Tógò bò̩
Ile-iṣ̣ẹ́ amójútó arìnrìnàjò Nàìjíríà (NIS) ní àwọ̣̣n ọ̣̣mọ̣ orílèèdè yìí mẹ́tàlá làwọ̣̣n ti rí gbà láti orílèèdè Lòmè, Tógò àti Seme-Krake. 
Agbẹnusọ̣ NIS náà, ọ̣̀gbẹ́ni Sunday James ló sọ̣̣̀yí nínú àtẹ̣̀jáde kan lọ̣́jọ́ Àìkú nílùú Àbújá, láwọ̣̣n tó padà wá sílé jẹ́ akọ́sẹ́mọsẹ́ tí wọ̣̣n lọ̣ ṣ̣iṣ̣ẹ́ nílées̩ẹ́ kan ni Tógò. 
Gẹ́gẹ́ bí ọ̣̀gbẹ́ni James ṣ̣e ṣ̣ọ, ó làwọ̣̣n ènìyàn mẹ́tàlá ọ̣̀hún ni wọ̣́n ti fà fún eléètò ìlera Èkó fún àyẹ̣̀wò Corona. 
Ó ní, "Bákan náà la tún sọ̣ fún wọ̣̣n pé kí wọ̣̣́n wà nígbèèélé gẹ́gẹ́ bílànà àjọ̣ agbógun tàjàkálẹ̀ ààrùn (NCDC) ṣ̣̣e làá sílẹ̀ fún àwọ̣̣n tí wọ̣́n bá ṣ̣ẹ̣̀ṣẹ̀ dé láti ilẹ̀ òkèèrè, lèyí láti dẹ́kun ààrùn Corona."
James lẹ́nubodè Seme-Krake jẹ́ ojú ọ̀nà tó gba Nàìjíríà wọ̣̣lé tàbí jáde, tó sì tún pààlà pẹ̀lú orílèèdè Benin. Ó ní NIS kò káàrẹ́ láti mójútó àwọ̣̣n ẹ̣nubodè wọ̀nyí. 
Ó ní NIS máa mú àwọ̣̣̣n tí ó bá fẹ́ gba ọ̀nà ẹ̀bùrú láti wọ̣̣̣lé sí orílè̩ èdè Nàìjíríà, nítorí náà iye àwo̩n tó ń gba e̩nu ibodè Seme-Krake ti peléke si. 
Ó ní adarí NIS gbogboòògbò, ìye̩n ọ̀gbẹ́ni Muhammad Bàbándédè ti rọ̣ àwọ̣̣n arìnrìnàjò tó ń padabò̩ wá sí orílèèdè Nàìjíríà láti ṣ̣ọ̣́ra nípa gbígba ọ̀nà ẹ̀bùrú, nítorí àwọ̣n ọ̀daràn àti oníṣẹ́-ibi tí ó leè ṣe wọ̣̣̣́n ní ìjàmbá. 
--- Ààrẹ Buhari yóò bọ́mọ orílèèdè sọ̀rọ̀ lágogo mẹ́jọ àsálẹ́.
Ààrẹ Muhammadu Buhari yóò bá o̩mo̩ orílèèdè Nàìjíríà sọ̣̀rọ̣̀ lónìí Mó̩ńdè, April 27, ni aago mé̩jo̩ alé̩. 
Àwo̩n ilé-is̩é̩ Te̩lifís̩àn, Rédíò àti àwọn ẹ̀rọ agbóhùnsáfé̩fé̩ mìíràn ni wó̩n rò̩ láti darapọ̀ mọ́ ẹ̀rọ alátagbà amóhùnmáwòrán ti àkó̩kó̩ ní orílè̩ èdè Nàìjíríà (NTA) àti asọ̀rọ̀mágbèsì ìjọba àpapọ̀ (FRCN) fún ìkéde yìí.
Ohun Nàìjíríà náà yóò gbesáfé̩fé̩ lórí ẹ̀rọ abẹ́yẹfò.
Ẹ tèlé wa lórí VON Social Media handles:
--- Ààrẹ Buhari yóò bá Nàìjíríà ṣ̣ọ̣̀rọ̀ lónìí: Ǹjẹ́ ààrẹ yóò fòpin ṣí òfin kónílé -gbélè tàbí yóò tún fi ọjọ́ kún un
Ààrẹ Nàìjíríà, Muhammadu Buhari yóò máa bá orílèèdè Nàìjíríà sọ̣̀rọ̣̀ lónìí yìí, Monday, April 27, 2020 ni 8pm. 
Gbogbo ọ̣mọ̣̣ Nàìjíríà ni wọ̣́n fẹ́ gbọ́ ohun tíi ààrẹ Buhari yóò sọ̣ nípa ètò kónílégbélé. 
Olùrànlọ̣́wọ́ ààrẹ lórí ìròyìn àti ìkéde ló kéde yìí. 
--- Ilé-ìgbìmọ̀ aṣ̣ojú yóò padà sẹ̣́nusẹ́ ní April 28
Ilé-ìgbìmọ̀ aṣ̣ojú Nàìjíríà yóò padà ṣ̣ẹ̣́nuṣ̣ẹ́ ló̩jó̩ ìs̩e̩gun lẹ̣́yìn ìsinmi oṣ̣̣ù kan tí wọ̣́n wà látàrí ààrùn Covid-19 tó ṣ̣ẹ̣̣lẹ̀ lórílẹ̀ èdè Nàìjíríà. 
Lọ̣́jọ́ kẹ̣̣rìnlélógún, oṣ̣ù kẹ̣̣ta nilé ìgbìmọ̀ asojú kọ́kọ́ bẹ̣̣̀rẹ̀ ìsinmi ọlọ́sẹ̀ méjì wọ̣́n láti leè jẹ́ kígbìmọ̀ tó ń mójútó ilé –asòfin pèsè ààbò tó múnádóko tí yóò dẹ̣́kun ìtànkálẹ̀ ààrùn COIVD-19 nilé-asòfin ọ̀hún sùgbọ̣́n lẹ̣́yìn ọ̣̀sẹ̀ kan tí wọ́n bẹ̀rẹ̀ ìsinmi nìjọba àpapọ̀ pàsẹ pé kí ètò kónílé-gbélé bẹ̣̀rẹ̀ nílùú Àbújá àtàwọ̣n ìpínlẹ̀ méjì táàrùn COIVD-19 ń bá wọ̀yá ìjà. 
Nínú àtẹ̀jáde kan tákọ̀wé ilé-ìgbìmọ̀ asojú ọ̀hún, ọ̀gbẹ́ni Patrick Gíwá gbéjáde láti gbàwọ̣̣n ọ̣̣mọ̣̣ ìgbìmọ̀ aṣ̣ojú náà nímọ̀ràn láti tẹ̣̣̀lé ètò ìlànà tíjọ̣̣ba àpapọ̀ àtàjọ̣̣ tó ń gbógun tàjàkálẹ̀ ààrùn ní Nàìjíríà là sílẹ̀ àtètò ìlànà tílé-ìgbìmọ̀ aṣ̣ojú làà sílẹ̀, léyìí táwọ̣̣n yóò fi ránṣ̣ẹ́ sáwọ̣̣n ọ̣̣mọ̣̣ ilé-ìgbìmọ̀ asojú ọ̣̣̀hún. 
Àtẹ̣̣̀jáde náà ní káwọ̣̣n olùrànlọ̣̣́wọ̣̣́ àtòṣ̣ìṣ̣ẹ́ ilé-ìgbìmọ̀ aṣ̣òfin sì dúró sílé láti máa ṣ̣iṣ̣ẹ́ wọ̣̣n àti pé "a ó pè wọ̣̣́n ta bá nílò ìrànlọ́wọ́ wọ̣̣n fúnsẹ́ pàtàkì kan níléesẹ́."
Táwọ̣n ọ̣̣mọ̣̣ ilé –ìgbìmọ̀ aṣ̣ojú ọ̀hún bá wọ̣̣lé, wọ̣̣n yóò máa jíròrò lórí ìgbésẹ̀ láti gbógun ti ààrùn Corona àti lórí ètò ọ̣̀rọ̣̀ ajẹ́ orílèèdè yìí. 
--- Ìjọba àpapọ̣̣̀ ń ṣe ìwádìí alárùn kòrónà ní ìpínlẹ̀ Kánò- Mínísítà
Mínísítà fún ètò ìlera ní orílè̩ èdè Nàìjíríà, Osagie Ehanire, ti sọ pé ìjọ̣̣ba àpapọ̣̣̀ àti ìjọ̣̣ba ìpínlẹ̀ Kánò ti ń s̩e ìwádìí ní Kano pè̩lú às̩e̩ wo̩n, ó ní ilé-is̩é ò̩hún yóò rán àwo̩n adarí awérìí nínú ìwádìí. 
Ehanire ní ikò̩ tó ń s̩is̩é̩ ìwé̩rìí nínú ìwádìí yóò ṣ̣e ìpàdé pẹ̣̣̀lú gómìnà Kánò láti so̩ irú ìs̩è̩lè̩ ọ̀hún, ó sì fi kún-un pé kò dájú pé kòrónà ni.
Ehanire tún láwọ̣̣n ikọ̀ náà yóò máa ṣàyẹ̀wò, ìyàsọ̣́tọ̀, ìtọpinpin àwọ̣̣n alárùn ọ̀hún, láti mọ̀nà tí wọ̣̣n yóò gbà láti métò ìdàgbàsókè báwọ̣̣n ètò ìlànà àti yàrá àyẹ̀wò tó ti wá ní ìpínlẹ̀ náà. 
"Kánò kò nírìírí nípa ààrùn COVID-19 tẹ̣́lẹ̣̀rí, ìyàlẹ̣̣́nu ló sì ye̩ kó jẹ́ fún wa báàrùn COVID-19 se tànkálẹ̀."
Ó se é se, kí a leè dẹ́kun ààrùn yìí tí a bá lo àwọ̣̣n irinṣẹ́ àti àwọ̣̣n ènìyàn tó múná-dóko. 
Mínísítà ní Èkó tó lérò bíi ìpínlẹ̀ Kánò láwọ̣̣n irinṣ̣ẹ́ tó múnádóko àti pé ìpínlẹ̀ Èkó tètè dojúkọ̣̣ ààrùn Corona nítorí ìrírí tí wọ̣̣́n ní nípa ààrùn Èbólà tó ṣ̣ẹ̣̣lẹ̀ lọ́dún 2014. 
Mínísítà tẹ̣̣̀síwájú pé àwọ̣̣n èròjà àti irinṣ̣ẹ́ típìnínlẹ̀ Kánò ní, bó tilẹ̀ jẹ́ pé wọ̣́n ń gbìyànju, a kò le fi ìpínlẹ̀ Èkó wé ìpínlẹ̀ Kánò, nítorí pé àwọ̣̣n òṣ̣ìṣ̣é àtirinṣ̣ẹ́ tí ìpínlẹ̀ Èkó ní, ìpínlẹ̀ Kánò kò níi. 
Ehanire ní ogójì òṣ̣ìṣ̣ẹ́ ètò ìlera ni wọ̣̣̣́n ti láárùn kòrónà ní Nàìjíríà, s̩ùgbó̩n ibi-is̩é̩ kó̩ ni wó̩n ti kó o. 
--- Ààrẹ Buhari ló lè yóhùn padà lórí ètò kónílégbélé – Mínísítà
Mínísítà fún ètò ìlera lórílèèdè Nàìjíríà, Osagie Ehanire ti sọ̣̣̀rọ̀ lọ̣̣́jọ́ Àìkú pé, ààrẹ̣̣ Mohammadu Buhari nìkan ló leè sọ̣̣ ìgbà tétò kónílé-gbélé  táárùn Corona (COVID-19) dásílẹ̀ lórílèèdè Nàìjíríà yóò parí. 
Mínísítà tún tẹ̀síwájú pétò kónílé-gbélé tó ń lọ̣ lọ̣̣́wọ́ yìí wà nípa bétò ìlànà tí gbogbo orílẹ̀ àgbáyé làsílẹ̀. 
Ó ní, "Ààrẹ̣̣ yóò lọ̣̣gbọ̣̣́n rẹ̀ láti sọ̣̣ bétò kónílé-gbélé yóò se dópin lórílèèdè yìí.   
--- COVID-19: Àwọ̣̣n ènìyàn mẹ̣́tàdínláàdọ̣̣́rùn ún (87) míràn tún jẹ̣̣yọ lórílẹ̀ èdè Nàìjíríà
Àwọ̣̣n ènìyàn mẹ̣̣́tàdínláàdọ́rùn ún (87) míràn tún ti jẹyọ tí wọ̣̣́n ní ààrùn Corona (COVID 19 )  lórílẹ̀ èdè Nàìjíríà ní èyí tí ó jẹ́ kí iye àwọ̣̣n tó ní ààrùn Corona jẹ́ méjìlélọ̣̣́gọ̣̣́sànánlélẹ́gbẹ̣̣̀rún (1182), nígbà tí àwọ̣̣n ènìyàn bi ọ̣̀kànlénígba àti méjí (222 )  ti gba ìwòsàn , tí àwọ̣̣n ènìyàn márùndínlógójì (35) sì ti jẹ́ Ọlọ́run nípè. 
Àjọ̣ tó ń gbógun ti àjàkálẹ̣̀ ààrùn  lórílẹ̀ èdè Nàìjíríà (NCDC) ló kéde yìí lórí ẹ̀rọ Twitter wọ̣̣n, @NCDC. gov. Nínú ènìyàn mẹ́tàdínláàdọ̣̣́rùn ún (87)   tí wọ̣́n ṣ̣ẹ̣̣̀ṣ̣ẹ̀ jẹ̣̣yọ̣̣ ọ̣̣̀hún , mẹ̣̣́tàlélọ̣̣́gbọ̣̣̀n ( 33) ní ìpínlẹ̀ Eko , méjìdínlógún (22) ní ìpínlẹ̀ Borno , méjìlá ( 12) ìpínlẹ̀  Ọ̀sun,  mẹ́sàn án (9) ní ìpínlẹ̀ Katsina,  ẹ̣yọ̣  mẹ́rin  (4) ní ìpínlẹ̀ Kánò àti Èkìtì , ẹ̣̣yọ̣̣  mẹ́ta (3) ní ìpínlẹ̀ Edo ati Bauchi , ẹ̣̣yọ̣ kan (1) ní ìpínlẹ̀ Imo.
--- Àjọ̣̣ WHO yan Okonjo-Iweala láti jẹ́ aṣ̣ojú ikọ̀ tó ń gbógun ti ààrùn COVID-19
Àjọ àgbáyé fún ètò ìlera , (World Health Organisation, WHO) ti yan mínísítà fún ètò ìnáwó tẹ̣́lẹ̣̀rí lórílẹ̀ èdè Nàìjíríà, Ngozi Okonjo-Iweala gẹ̣̣́gẹ́ bí aṣ̣ojú ikọ̀  tuntun tí yóò máa mójútó irinsẹ́ àti ohun èlò fún ìtọ́jú ààrùn  COVID-19. 
Ọ̣̣̀mọ̣̣̀wé Okonjo-Iweala ni yóò máa ṣ̣iṣ̣ẹ́ pọ̀ pẹ̣̀lú onísòwò ará ilẹ̀ Britain, Andrew Witty, láti máa darí àwọ̣̣n iṣ̣ẹ́ àkànṣ̣e láti fi gbógun ti ààrùn COVID-19  fún àjọ̣̣ àgbáyé.
Olùdarí  àjọ̣̣ náà,Tedros Ghebreyesus, ló sọ̣̣̀rọ̀ yìí lórí ẹ̣̀rọ̣ ayélujára lásìkò tí wọ̣̣́n ṣe ìdásílẹ̀ ikọ̀ ọ̀hún ní Geneva. 
Ghebreyesus  sọ pé “Mo fẹ́ dúpẹ́ púpọ̀ lọ̣̣́wọ̣̣́ Andrew Witty àti Ngozi Okonjo-Iweala  láti  jẹ́ adarí ikọ̀ tí yóò máa mójútó àwọ̣̣n irinsẹ̣̣́ àti ohun èlò fún gbígbógun ti ààrun COIVD-19. 
Ó tún ní , "Iṣ̣ẹ́ àkànṣ̣e yìí jẹ́ ìfọ̣̣wọ̣̣́sowọ̣̣́pọ̣̣̀ àjọ̣̣ àgbáyé  láti pèsè àwọ̣̣n irinsẹ́, òògùn ,  abẹ́ṛ̣ẹ́ àjẹsára  , ohun ìtọ́jú  fún gbígbógun ti ààrùn  COVID-19  àti láti máa pín káàkiri gbogbo orílẹ̀ èdè  àgbáyé. "
Lọ̣́sẹ̀ tó kọ̣̣já ni adarí àjọ ètò àgbáyé lórí ọ̀rọ̀ owó yíyá, Kristalina Georgieva, tún yan Ngozi Okonjo Iweala gẹ̣̣́gẹ̣́ bí ọ̀kan  lára ikọ̀ tí yóò máa ṣ̣àmójútó ètò ìnáwó fún àjọ̣̣ náà. 
Ikọ̀ náà yóò máa ṣ̣èpàdé lóòrè-kóòrè ḷ̣ọ̣̣́dún láti máa sàlàyé nípa ìdàgbàsókè àti ètò ìlànà tí wọ́n ti sẹ. 
--- COVID-19: Ìyàwó ààrẹ Buhari pín àwọn ohun ilé-ìwòsàn
Ìyàwó ààrẹ orílẹ̀ èdè Nàìjíríà, ìyáàfin Aisha Buhari ti pín àwọn ohun èlò ilé-ìwòsàn fún ìrànwọ́ láti gbógun ti ìtànkálẹ̀ ààrùn  Corona ìyẹn COVID-19. 
Ìyáàfin Bùárí fi àìdùnú rẹ̀ hàn sí bí ààrùn aṣekúpani COVID 19 ṣe ń tàn kálẹ̀ káàkiri tìbú tòòró orílẹ̀ èdè Nàìjíríà èyí sì ti mú kí ó dìde sí à ti kó àwọn ohun ìrànwó jọ láti kojú ààrùn náà.  
Ìyáàfin Buhari wá fi ìdùnnú rẹ̀ hàn sí gbogbo àwọn tó pèsè ìrànwọ̣̣́ fún gbígbógun ti ìtànkálẹ̀ ààrùn ọ̣̣̀hún náà, Ó ní, “orílẹ̀ èdè Nàìjíríà yóò jẹ̣̣̀gbádùn àwọ̣̣n ètò ìrànwọ̣̣̣́ tí ẹ pèṣ̣̣è. 
Ìyáàfin Bùárí wá pe àwọn ọmọ Nàìjíríà láti wà láìléwu kí wọn sì máa fi ààyè sílẹ̀ láàrín ara wọn láti leè borí àjàkálẹ̀ àrùn yìí.
Ó tún rọ “àwọn ìpínlẹ̀ tí wọ́n jẹ àǹfààní ohun ìrànwọ́ wọ̀nyí láti lò wọ́n dáradára”
Olùrànlọ́wọ́ pàtàkì fún ìyáàfin ààrẹ Buhari  lórí ètò ìlànà iṣẹ́ ati ìgbáyé-gbádùn àwọn obìnrin, Hajo Sani ló ṣojú ìyàwó ààrẹ Buhari lásìkò ayẹyẹ láti pín àwọn ohun èlò ọ̀hún nílùú Àbújá. 
Lára àwọn ohun èlò tí wọ́n pín ọ̀hún ni; àwọn ọṣẹ ìfọwọ́ á-pa kòkòrò, àwọn òògùn òyìnbó, ohun èlò ìdáàbò bo ara, irinsẹ́, ìbọ̀wọ́ àti aṣọ ìdáàbò bò. 
Àwọn ohun míràn tún ni aṣọ ìbọ̀wọ́, gíláásì ìbòjú, àwọn ohun ìbùsùn abbl. 
Àwọn ìpínlẹ̀ mẹ́ta ni wọ́n fún ní àwọn ohun èlò wọ̀nyí, àwọn ìpínlẹ̀ náá ní Bauchi, Gombe àti ìlú Àbújá, Federal Capital Territory (FCT). 
Adarí ẹ̀ka tó ń mójútó isẹ́ àkànse fún ètò ìlera àti ìgbáyé –gbádùn àwọn ènìyàn, nílùú Àbújá ,Mathew Ashikeni, ló tẹ́wọ́gba àwọn ohun èlò ọ̀hún fún mínísítà ìlú Àbújá. 
Dókítà Ashikeni ní; “Àwọ̣n ohun èlò ìrànwọ́ náà yóò wúlò láti gbógun ti ààrun COVID-19 ní olú-ìlú orílẹ̣̀ èdè Nàìjíríà, tó wà nílùú Àbújá. 
Ó wá fi àwọn aṣojú ọ̀hún lójú pé àwọn yóò  lo ohun  èlò náà  bó se tọ́ àti bó se yẹ. 
--- COVID-19: Àwọn ènìyàn mẹ́rìnléláàdọ́fà (114) míràn tún jẹyọ lórílẹ̀ èdè Nàìjíríà, iye àwọn tó ní ààrun Corona jẹ́ márùndínlọ́gọ́rùńlélẹ́gbẹ̀rún (1095)
Àwọn ènìyàn mẹ́rìnléláàdọ́fà (114) míràn tún ti jẹyọ tí wọ́n ní ààrun Corona (COVID 19 )  lórílẹ̀ èdè Nàìjíríà ní èyí tí ó jẹ́ kí iye àwọn tó ní ààrun Corona jẹ́ márùndínlọ́gọ́rùńlélẹ́gbẹ̀rún (1095), nígbà tí àwọn ènìyàn bí méjídínláàdọ́fà (208 )  ti gba ìwòsàn , tí àwọn ènìyàn méjìlélọ́gbọ̀n (32) sì ti jẹ́ Ọlọ́run nípè. 
Àjọ tó ń gbógun ti àjàkálẹ̀ ààrùn  lórílẹ̀ èdè Nàìjíríà (NCDC) ló kéde yìí lóríẹ̀rọ Twitter wọn, @NCDC. gov ní déédé aago méjìlá kọjá ìsẹ́jú márùndínlọ́gbọ̀n,lọ́jọ́  Ẹtì ,ọjọ́ kẹrìnlélógún, Osù kẹrin,ọdún, 2020. 
Nínú ènìyàn mẹ́rìnléláàdọ́fà (114)  tí wọn sẹ̀sẹ̀ jẹyọ ọ̀hún , ọgọ́rin ( 80) ní ìpínlẹ̀ Èkó , mọ́kànlélógún (21) ní ìpínlẹ̀ Gombe , márùn ún  ( 5) ní ilu Àbújá, Federal Capital Territory (FCT),  méjì (2) ní ìpínlẹ̀ Zamfara àti Edó,  ẹyọ kan (1) ní ìpínlẹ̀ Ògùn, Ọ̀yọ́, Kàdúná àti ìpínlẹ̀ Sókótó. 
--- Abba Kyari jẹ́ olóòótọ́ fún ààrẹ Buhari àti agbẹnusọ rere fún Amẹ́ríkà: Ìjọba Amẹ́ríkà
Ìjọba orílẹ̀ èdè Amẹ́ríkà ti ṣàpéjúwe olóògbé Abba Kyari gẹ́gẹ́ bí ó ṣe jẹ̣̣́  olóòótọ́ adarí òṣìṣẹ́ ìjọba fún ààrẹ Buhari àti agbẹnuṣọ rere fún ìjọba orílẹ̀ èdè Amẹ́ríkà. 
Nínú ọ̀rọ̀ ìbánikẹ́dùn  rẹ̣̀ sí ààrẹ Muhammadu Buhari, igbákejì akọ̀wé àgbà ìpínlẹ̀ tó ń mójútó ètò ilẹ̀ Áfíríkà, Tibor Nagy, ló gbósùbà fún ìwà akínkanjú tí olóògbé  Kyari,wù pàápàá jùlọ, nípa bí orílẹ̀ èdè Amẹ́ríkà ṣe dá owó tí iye rẹ̀ jẹ́ ọ́ọ̀dúnrún mílíọ̀nù dọ́là ($300 million) tí olóògbé Sani Abacha jígbé lọ sí orílẹ̀ Amẹ́ríkà  padà fún orílẹ̀ Nàìjíríà. 
Nagy sọ pé Kyari jẹ́ olóòótọ́ adarí òṣìṣẹ́ ìjọba fún ààrẹ Buhari àti agbẹnuṣọ rere fún ìjọba orílẹ̀ èdè Amẹ́ríkà pàápàá jùlọ adarí rere fún ikọ̀ wa tó wà nílùú Àbújá. 
Inú wa dùn láti bá olóògbé Kyari ṣe àwọn  iṣ̣ẹ́ gidi-gidi  papọ̀ pàápàá jùlọ, nípa bí wọ́n ṣe dá  ọ́ọ̀dúnrún mílíọ́nù dọ́là ($300 million) tí olóògbé Sani Abacha jígbé lọ sí orílẹ̀ èdè Amẹ́ríkà  padà fún orílẹ̀ èdè Nàìjíríà. 
Ó dábàá pé kí wọ́n pín owó ọ̀hún sí ọ̀nà mẹ́ta láti fi ṣe àwọn iṣẹ́ àkànṣe ohun amáyédẹrùn, ní èyí láti lèè jẹ́ kí ìsọ̀kan àti ètò ọrọ̀ ajé túbọ̀ fẹsẹ̀ múlẹ̀ lórílẹ̀ èdè Nàìjíríà.
Nagy sọ̀rọ̀ yìí lásìkò tó ń kẹ́dùn pẹ̀lú ìjọba àti àwọn ọmọ orílẹ̀ èdè Nàìjíríà àti ẹbí Kyari , ó ní ìjọba ̀orílẹ̀ èdè Améríkà ti ṣèlérí láti dúró ti orílẹ̀ èdè Nàìjíríà láti gbógun ti ìtànkálẹ̀ ààrun Corona. 
Ààrẹ tún rí ìwé ìkẹ́dùn gbà láti ọwọ́ mínísítà fún Niger Delta, Usani Uguru Usani, olókoòwò láti ìlú Kánò, Alhaji Sabiu Bàkó àti adarí àwọn òṣìṣẹ́, 
--- COVID-19: Àwọn ènìyàn méjìdínláàdọ́fà (108) míràn tún jẹyọ lórílẹ̀ èdè Nàìjíríà
Àwọn ènìyàn méjìdínláàdọ́fà (108) míràn tún ti jẹyọ tí wọ́n ní ààrun Corona (COVID 19)  lórílẹ̀ èdè Nàìjíríà. 
Ní èyí tí ó jẹ́ kí iye àwọn tó ní ààrùn Corona jẹ́ mọ́kàndílógúndínlẹ́gbẹ̀rún (981)
Àjọ tó ń gbógun ti àjàkálẹ̀ ààrùn  lórílẹ̀ èdè Nàìjíríà (NCDC) ló kéde yìí lórí ẹ̀rọ Twitter wọn, @NCDC. gov. 
Nínú ènìyàn mọ́kàndílógúndínlẹ́gbẹ̀rún (981) tí wọ́n ṣẹ̀ṣẹ̀ jẹyọ ọ̀hún , méjìdínlọ́gọ́rin (78) ní ìpínlẹ̀ Èkó , márùn ún (5) ní ìpínlẹ̀ Katsina , mẹ́rìnlá ( 14) ní ìlú Àbújá, Federal Capital Territory (FCT), márùn ún (5) ní ìpínlẹ̀ Ògùn, mẹ́rin (4) ní ìpínlẹ̀ Gombe, mẹ́ta (3) ní ìpínlẹ̀  Borno, méjì  (2) ní ìpínlẹ̀ Akwa Ibom, ẹyọ kan (1 )ní ìpínlẹ̀ Kwara  ati ẹyọ kan (1 ) ní ìpínlẹ̀ Plateau. 
--- Ilé-iṣẹ́ ológun òfúrufú ṣe ìdánilẹ́kọ̀ọ́ fún àwọn nọ́ọ̀sì rẹ̀ nípa ṣíṣe ìtọ́jú àwọn tó bá farapa
Ilé-iṣẹ́ ológun òfúrufú orílẹ̀ èdè Nàìjíríà (NAF) ti ṣ̣e ìdánilẹ́kọ̀ọ́ fún àwọn nọ́ọ̀sì ọkọ̀ òfúrufú àti àwọn awakọ̀ òfúrufú. 
ìdánilẹ́kọ̀ọ́ yìí wà lára àwọn ètò ìlànà tí ilé-iṣẹ́ ológun òfúrufú là sílẹ̀ fún àwọn ikọ̀ ọmọ ogun wọn nípa bí wọn yóò ṣe máa kó àti ṣe ìtọ́jú àwọn ọmọ ogun tó bá farapa lójú ogun. 
Adarí ẹ̀ka ìròyìn àti ìbáṣepọ̀ tí ikọ̀ ọmọ ogun òfúrufú ọ̀hún (NAF) Air Commodore Ìbíkúnlé Dáramólá sọ pé ìdánilẹ́kọ̀ọ́ ọlọ́sẹ̀- kan parí nípa lílo ọkọ òfúrufú  C-130H tó wà ní pápá ọkọ̀ òfúrufú Nnamdi Azikwe tó ń mójútó írínájó ilẹ̀ òkèèrè tó wà nílùú Àbújá, ní èyí láti jẹ́ kí àwọn ikọ̀ ọmọ ogun  ọ̀hún ní ìmọ̀ tó gbóhúnjẹ-fẹ́gbẹ́, gbàwobọ̀ nípa ṣíṣe ìtọ́jú nínú ọkọ̀ òfúrufú  fún àwọn ọmọ ogun tó bá farapa lójú ogun láti du ẹ̀mí  wọn títí tí wọn yóò fi gbé wọn dé ilé-ìwòsàn. 
Dáramólá ní wọn ti se ọkọ̀ òfúrufú NAF C-130H lọ́nà tí àwọn ohun èlò tí àwọn tó bá farapa tàbí aláìsàn leè lò láti gba ìtọ́jú pàjáwìrì. 
Adarí ilé-iṣẹ́ ológun ọkọ̀ òfúrufú lórílẹ̀ èdè Nàìjíríà, ọ̀gágun Sadique Abubakar, wá fi ìdùnnú rẹ̀ hàn nípa ìdánilẹ́kọ̀ọ́ ọ̀hún  bí àwọn nọ́ọ̀ṣì tí yóò máa wà nínú ọkọ̀ òfúrufú  náà ṣe fakọyọ. 
Ó tẹ̀síwájú pé  wọ́n tún leè lo àwọn irinṣẹ́ àti ohun èlò ọ̀hún fún gbígbé àwọn aláìsàn  ààrun  COVID-19  tó bá nílò ìtọ́jú ní kíákíá. 
Adarí ọ̀hún tún ní láti bí ọdún mẹ́rin àti ààbọ̀ sẹ́yìn ní ilé-iṣẹ́ ikọ̀ ọmọ ogun òfúrufú ti ń gbìyànjú láti ṣètò ìdálẹ́kọ́ọ̀ fún ikọ̀ òṣìṣẹ́ elétò ìlera tó jẹ́ ọmọ ogun ọkọ̀ òfúrufú nípa pípèsè ìtọ́jú ètò ìlera fún àwọn ikọ̀ omọ ogun, ẹbí wọn àti àwọn tó bá farapa lójú ogun. 
--- Ilé-iṣẹ́ ológun run agbègbè ti ikọ̀ ọmọ ogun ọlọ̀tẹ̀ fi ń ṣe ibùgbé ní ìpínlẹ̀ Borno
Ilé-isẹ́ ológun orí afẹ́fẹ́, ìyẹn Air Task Force of Operation LAFIYA DOLE, ti run gbogbo àwọn agbègbè tí adarí ikọ̀ ọmọ ogun ọlọ̀tẹ̀ Boko Haram fi ń ṣe ibùgbé ní  Bulawa nínú igbó Sambisa tó wà ní ìpínlẹ̀ Borno pátápátá. 
Agbẹnusọ fún ẹ̀ka ìròyìn ilé-iṣẹ́ ọ̀hún, ọ̀gágun John Enenche sọ pé“ ọkọ̀ ogun òfúrufú bẹ̀rẹ̀ sí ní máa ju àdó olóró sí  àwọn agbègbè tí adarí ikọ̀ ọlọ́tẹ̀ Boko Haram  wà nípaṣẹ̀ ìròyìn tí àwọn gbọ́ pé agbègbè náà ni ó farapamọ́ sí. 
Ọ̀gágun John Enenche tún ní kí ó tó di pé ikọ̀ ọlọ̀tẹ̀ Boko Haram tó máa gbáradì láti kojú ìjà pẹ̀lú ikọ̀ ọmọ -ogun òfúrufú tó ń ju àdó olóró ní kíkan-kíkan sí agbègbè, ni àwọn  ti fi àdó olóró ṣe wọ́n bí ọṣẹ́ ṣe ń ṣojú.
--- Ààrẹ Bùhárí fi ìkíni ránṣẹ́ sí àwọn Mùsùlùmí bí Ramandan ṣe bẹ̀rẹ̀
Ààrẹ orílẹ̀ èdè Nàìjíríà, Muhammadu Buhari ti fi ìkíni rẹ̀ ránṣẹ́ sí gbogbo àwọn mùsùlùmí tó wà lórílẹ̀ èdè yìí àti ni gbogbo àgbáyé látàrí bí wọ́n ṣe rí òṣùpá láti bẹ̀rẹ̀ ààwẹ̀ ọgbọ̀njọ́. 
Ààrẹ Buhari ní ó ṣeni láàànù pé ààwẹ̀ ọdún yìí wáyé lásìkò tí gbogbo àgbáyé ń kojú 
ìpèníjà àjàkálẹ̀ ààrùn COIVD-19, ní èyí tí ó ti tàn ká igba (200) orílẹ̀ èdè tó wà lágbàáyé, tí gbogbo orílẹ̀ èdè sì ń pariwo pé kí àwọn ènìyàn yàgò fún ìpéjọpọ̀, kí wọ́n sì máa dá gbàdúrà àti ìsírun wọn tàbí pẹ̀lú ẹbí wọn.
Ààrẹ tún tẹ̀síwájú pé "Lásìkò  Ramadan yìí, ìbásepọ̀ tí ẹ máa ń ṣe tẹ́lẹ̀ ti di ohun tí ààrun Corona ṣọ di ewu báyìí," ààrẹ wá rọ gbogbo àwọn mùsùlùmí láti sọ́ra , kí wọ́n sì yàgò fún àwọn ìpéjọpọ̀ nípa oúnjẹ àti gbígbàdúrà papọ̀, ní èyí tí àwọn adarí ẹlẹ́sìn ti fòpin si báyìí ní gbogbo àgbáyé. 
Ààrẹ  Buhari tún wá rọ gbogbo àwọn mùsùlùmí láti farada ìṣẹ̀lẹ̀ ààrun Corona tó ń jà lórílẹ̀ èdè yíí sùgbọ́n kí wọn máa ṣe lo  ìsẹ̀lẹ̀ ọ̀hún láti fi yẹra nípa kíkópa nínú ààwẹ̀ Ramadan  àyàfi tí wọ́n bá ní ìdí kan pàtàkì tó ní ṣe pẹ̀lú ètò ìlera tàbí èyí tí adarí ẹ̀sìn bá là sílẹ̀ láti máa kópa nínú ààwẹ̀ ọ̀hún. 
Ó wá kí gbogbo àwọ̣n mùsùlùmí lórílẹ̀ èdè yìí àti ní gbogbo àgbáyé pé gbogbo ìbùkún inú ààwẹ̀ mímọ́ yìí yóò jẹ́ ti wọn. 
--- COVID-19: Àwọn ènìyàn mọ́kànléláàdọ́rùn ún (91) míràn tún jẹyọ lórílẹ̀ èdè Nàìjíríà
Àwọn ènìyàn mọ́kànléláàdọ́rùn ún (91) míràn tún ti jẹyọ tí wọ́n ní ààrùn Corona (COVID 19 )  lórílẹ̀ èdè Nàìjíríà. 
Ní èyí tí ó jẹ́ kí iye àwọn tó ní ààrùn Corona jẹ́ mẹ́tàléláàdọ́rinléníẹgbẹ̀rin(873), nígbà tí àwọn ènìyàn bí mẹ́tàdínnígba (197 )  ti gba ìwòsàn , tí àwọn ènìyàn márùndínlọ́gbọ̀n (25) ṣì ti jẹ́ Ọlọ́run nípè. 
Nínú ènìyàn mọ́kànléláàdọ́rùn ún (91) tí wọ́n ṣẹ̀ṣẹ̀ jẹyọ ọ̀hún , mẹ́rìnléláàdọ́rin ( 74) ní ìpínlẹ̀ Èkó , márùn ún (5) ní ìpínlẹ̀ Katsina ,ẹyọ kan ( 1) ní ìlú Àbújá, Federal Capital Territory (FCT), mẹ́rin   (4) ní ìpínlẹ̀ Ògùn, méjì (2) ní ìpínlẹ̀ Delta ati Edo ,ẹyọ kan (1) ní ìpínlẹ̀ Ọ̀yọ́, Kwara  àti Adámáwá. 
--- Ilé igbimo Aṣ̣òfin ti ìpínlè̩ Èkó bẹ̀bẹ̀ fún ìfaradà ìpèníjà sísémó̩lé látàrí ààrùn Kòrónà.
Ilé Ìgbìmọ̀ Aṣ̣òfin ti ìpínlẹ̀ Èkó ti rọ̣ àwọn olùgbé ìpínlẹ̀ Èkó láti jọ̀wọ́ farada ìpèníjà tí ó wáyé látàri ìgbélé tó wáyé láti fi òpin sí ìtànkálè̩ ààrùn Kòrónà.
Ìgbìmọ̀ tó ń mójútó ètò ìlera àti Ìgbìmọ̀ tó ń mójútó ètò ìròyìn nínú ilé ìgbìmọ̀ aṣòfin rawọ́ ẹ̀bẹ̀ nígbàtí wọ́n ń bá àwọn oníròyìn sọ̀rọ̀ lórí àkíyèsí wọ̣n níbi àyẹ̀wò àwọn ohun èelò tí wọn pèsè fún ìtọ́jú àrùn ‘COVID-19’ ní Ìpínlẹ̀ Èkó. 
Alága Ìgbìmọ̀ tó ń mójútó ètò ìlera nínú ilé ìgbìmọ̀ aṣòfin ti ìpínlẹ̀ Èkó, aṣòfin Hakeem, tí ó ṣáájú ikọ̀ náà sọ pé ó ṣe pàtàkì kí àwọn ará ìlú tẹ̀lé òfin kónílé-gbélé tí ìjọba ṣe yìí láti leè dẹ́kun ìtànkálẹ̀ àrùn kòrónà yìí. 
Àwọn ọmọ ilé ìgbìmọ̀ Aṣòfin tó wà níbẹ̀ ni Alága ìgbìmọ̀ tó ń mójútó ètò ìròyìn àti ètò òṣ̣èlú nínú Ilé Ìgbìmọ̀ Aṣòfin náà, aṣòfin Túndé Braimoh; aṣòfin Desmond Elliot, aṣòfin Tèmítọ́pẹ́ Adéwálé. 
Àwọn ìgbìmọ̀ náà ṣe àbẹ̀wò sí Ilé-ìwòsàn àjàkálẹ̀ àrùn ní agbègbè Yaba; gbọ̀ngàn ìdánidúró fún àyẹ̀wò ní àgbègbè Mobọ́lájí Johnson ní Oníkàn; gbọ̀ngàn ìdánidúró fún àyẹ̀wò ní àgbègbè Victoria Island ní Ìjọba Ìbílẹ̀ Etí-Ọ̀sà àti Ilé-Ìwòsàn gbogboògbò ní Gbàgádà. 
Ìgbìmọ̀ náà wòye pé àwọn ohun èèlò fún ìtọ́jú àrùn náà àti iṣẹ́ wọn níbẹ̀ dúró dáradára láti kojú ìtànkálẹ̀ àrùn kòrónà ní Ìpínlẹ̀ Èkó, tí ìjọba àpapọ̀ ṣe àtìlẹyìn fún. 
Wọ́n ṣe ìlérí pé àwọn ìpèníjà díẹ̀díẹ̀ tí wọ́n ń kojú ní àwọn ilé-ìwòsàn yìí tó níi ṣ̣e pẹ̀lú àìtó àwọn ohun èèlò tí àwọn òṣìṣẹ́ náà fi ń dáàbò bo ara wọn. 
Àti pé gbogbo ipá ni ìjọba ń sà láti gbógun ti ààrùn yìí, ṣùgbọ́n àwọn ará ìlú ní láti ṣàtìlẹyìn fún àṣeyọrí èyí.
Nínú ọ̀rọ̀ tí Aṣòfin Shókúnlè so̩, ò̩nà kan pàtàkì tí ó rò láti dènà ìtànkálẹ̀ ààrùn yìí ni ìkéde kónílé-gbélé. 
Mo mọ̀ pé eléyìí kò rọrùn, sùgbọ́n nígbà miíràn, tí a bá ní kí á wo ìpalára irú ààrùn "Coronavirus", a ó rii pé ó ṣe pàtàkì làti ṣe èyí. 
Aṣòfin Túndé Bramoh náà rọ àwọn ará ìlú láti túnbọ̀ ní sùúrù díẹ̀, níwọ̀n tó jẹ́ pé àìròtẹ́lẹ̀ ní gbgbo ọ̀rọ̀ yìí ṣẹlẹ̀, ó sì nílò ọwọ́ kunkun láti fi mú u. Ó ní: 
A rọ àwọn ènìyàn wa, nítorí ọ̀rọ̀ ààrùn COVID-19, ọ̀rọ̀ ìrọ̀rùn àwọn ará ìlú náà wà lọ́tọ̀. 
Ó yẹ kí á mọ̀ pé ọ̀rọ̀ ààrùn kòrónà yìí níí ṣe pẹ̀lú ẹ̀mí ẹ̀dá, ni ó fi ṣe pàtàkì kí á kọ́kọ́ yanjú ọ̀rọ̀ ààrùn yìí ná.
Ìgbìmọ̀ Aṣòfin náà s̩e àbẹ̀wò sí àwọn gbọ̀gàn ìtọ́jú Kòrónà mẹ́rẹ̀ẹ̀rin nípìnínlẹ̀ Èkó, wọ́n sì pèsè àwọn èèlò pẹ̀lú àwọn òṣìṣẹ́ tó yẹ, tí ààyè ìbùsùn síì fè̩ dáadáa. 
--- Gómìnà ìpínlẹ̀ Ọ̀yọ́ dáròo onídàjọ́ àgbà tẹ́lẹ̀rí– Mákindé
Gómìnà ìpínlẹ̀ Ọ̀yọ́, Sèyí Mákindé ti fi ikú olóògbé onídàájọ́ àgbà, Richard Akínjídé tó ti fìgbà kan jẹ́ Mínísítà fún ètò ìdájọ́ ní orílẹ̀ èdè Nàí̀íríà wé àdánù ńlá fún ìpínlẹ̀ Ọ̀yọ́, orílẹ̀ èdè Nàìjíríà àti àgbáyé lápapọ̀. 
Gómìnà Sèyí Mákindé, ẹni tí ó tún fi àìdùnnú rẹ̀ hàn sí ikú onídàájọ́ àgbà Akínjídé hàn nínú ọ̀rọ̀ ìbánikẹ́dùn rẹ̀,  eléyìí tí ó fi sọwọ́ sí ẹbí olóògbé ọ̀hún láti ọwọ́ amúgbálẹ́gbẹ́ rẹ̀ lórí ọ̀rọ̀ ìròyìn, Táíwò Àdìsá, ló sọọ́ di mímọ̀ pé olóògbé Akínjídé ti fi ìgbà ayé rẹ̀ sin orílẹ̀ èdè Nàìjíríà tọkàn -tọkàn. 
Mákindé tún tẹ̀síwájú  pé, ikú olóògbé náà wá lásìkò tí ọmọ orílẹ̀ èdè Nàìjíríà nílò láti mu nínú omi ọgbọ́n rẹ̀ eléyìí tó ti fihàn nínú onírúurú ọ̀nà bí i ,  ìṣèjọba àti ẹ̀ka òfin eléyìí tó le tan ìmọ́lẹ̀ fún wọn láti jẹ́ adarí tó ṣeé mú yangàn lágbàáyé. 
Mákindé tún sàlàyé pé: "Ìròyìn ikú bàbá wa, adarí ati ẹnìkanṣoṣo tó tayọ lara àwọn olóṣèlú orílẹ̀ èdè Nàìjíríà, Olóyè Richard  Akínjídé jẹ́ ìyàlẹ́nu ńlá nítorí pé,  bàbá kò fẹ́ kí  ẹnikẹ́ni lára mọ̀ pé ọlọ́jọ́ ti dé, títí ó fi mí èémì ìkẹyìn, bàbá sì ń sọ̀rọ̀ lórí àwọn ìsẹ̀lẹ̀ tó ń lọ, tó sì ń gba ìjọba nímọ̀ràn ní oríṣiríṣi ọ̀nà,   bàbá dúró gẹ́gẹ́ bí òpómúléró nínú òṣèlú àti ọ̀rọ̀ òfin. "
"Ikú rẹ̀ jẹ́ àdánù ńlá fún ìpínlẹ̀ Ọ̀yọ́, orílẹ̀ èdè Nàìjíríà àti àgbáyé lápapọ̀, nítorí ó jẹ́ asíwájú rere tí se ọmọ bíbí ilẹ̀ Ìbàdàn ní ìpínlẹ̀ Ọ̀yọ́,  tí kò fi ẹlẹ́yàmẹ̀yà ṣe,  tó fi ọjọ́ ayé rẹ̀ sin orílẹ̀ èdè Nàìjíríà pẹ̀lú agbára rẹ̀ "
Gómìnà wá fi àsìkò ọ̀hún bá àwọn ọmọ olóògbé náà tó tún jẹ́ ògbóǹtarìgì nínú ẹgbẹ́ òṣèlú Peoples Democratic Party (PDP),  olóyè Jùmọ̀ké Akínjídé àti gbogbo ọmọ bíbí inú bàbá yòókù láìyọ ẹnìkankan sílẹ̀ àti  nínú òṣèlú kẹ́dùn. 
Ó wá tún fi àsìkò náà bá gbogbo ọmọ bíbí ìpínlẹ̀ Ọ̀yọ́ àti ọmọ orílẹ̀ èdè Nàìjíríà kẹ́dùn lórí ikú ẹ̣ni rere tó dágbére fáyé. olóògbé Richard Akínjídé jẹ́ ẹni ọdún Méjìdínláàdọ́rùń kí ó tó jáde láyé.
--- Ilé-isẹ́ ológun gbẹ̀mí àwọn ọmọ-ogun ọlọ̀tẹ̀ mọ́kànlélógún ní ìpínlẹ̀  Zamfara
Ilé-isẹ́ ọmọ ogun orílẹ̀ èdè Nàìjíríà, Operation Hadarin Daji ti gbẹ̀mi àwọn ọmọ ogun ọlọ̀tẹ̀ tí kò dín ní mọ́kànlélógún tí wọ́n bá wọ̀yá ìjà ní Zurmi ní ìjọba ìbílẹ̀ Zurmi ní ìpínlẹ̀  Zamfara. 
Agbẹnusọ fún ilé-isẹ́ ìròyìn ,ọ̀gágun John Enenche, ló sọ̀rọ̀ yìí lọ́jọ́rú nílùú Àbújá,pé ọmọ ogun orílẹ̀ èdè Nàìjíríà mẹ́rin ló kú níbi ìṣẹ̀lẹ̀ ọ̀hún. 
Enenche tẹ̣̀síwájú pé àwọn yóò tún máa sọ bí ìgbésẹ̀ tí ó kàn nípa ìṣẹ̀lẹ̀ ọ̣̀hún ní àgbègbè náà ṣ̣e ń lọ sí. 
Ó tún ní ikọ̣̀ ọmọ ogun náà yóò tún tẹ̀síwájú láti máa gbogún ti ikọ̀ ọḷọ̀tẹ̀ tó wà ní àgbègbè náà. 
--- COVID-19: ìpínlẹ̀ Kánò bẹ̀rẹ̀ oúnjẹ pínpín fụ́n àwọn ará ìlú
Ìjọba ìpínlẹ̀ Kánò yóò bẹ̀rẹ̀ sí ní máa pín oúnjẹ láti fi ṣe ètò ìrànwọ́ fún àwọn ọmọ ìpínlẹ̀ náà, kí ó le dín wàhálà tí wọ́n ń kojú lásìkò ètò kónílé-gbélé kù nípasẹ̀ ààrùn COVID-19 
Olùrànlọ́wọ́ ìjọba ìpínlẹ̀ náà lórí ìròyìn, Salihu Tanko Yakasai ló kéde lórí ẹ̀rọ twitter rẹ̀ láásálẹ́ ọjọ́ Àìkú. 
Ó tẹ̀síwájú pé àwọn yóò máa pín ouńjẹ náà káàkiri gbogbo ìjọba ìbílẹ̀ méjìlélógójì tó wà ní ìpínlẹ̀ ọ̀hún. 
Gómìnà ìpínlẹ̀ Kánò, Abdullahi Gàndújè ló ti kọ́kọ́ kéde ètò kónílé-gbélé fún ọ̀sẹ̀ kan gbáko lọ́jọ́bọ̀ ní déédé aago mẹ́ẹ́wá àsálẹ́ pé ètò kónílé-gbélé yóò bẹ̀rẹ̀ ní Ọjọ́rú. 
Àmọ́ṣá Gàndújè ní ó se é se kí àtúnṣe bá ètò ọ̀hún. 
Ìgbìmọ̀ ìjọba ìpínlẹ̀ Kánò tó ń sètò owó ìrànwọ́ fún ààrùn COVID-19, ní èyí tí ọ̀jọ̀gbọ́n Muhammad Yahuza Bello  jẹ́ alákòóso rẹ̀ sọ pé ìgbìmọ̀ náà ti rí owó tó lé ní irinwó mílíọ́nù gbà àti orísi oúnjẹ mẹ́ẹ̀dógún. 
--- COVID-19: Àwọn ènìyàn mẹ́rìndínláàdọ́rùn ún (86) míràn tún jẹyọ lórílẹ̀ èdè Nàìjíríà
Àwọn ènìyàn mẹ́rìndínláàdọ́rùn ún (86) míràn tún ti jẹyọ tí wọ́n ní ààrùn Corona (COVID 19 )  lórílẹ̀ èdè Nàìjíríà
Ní èyí tí ó jẹ́ kí iye àwọn tó ní ààrùn Corona jẹ́ mẹ́tàdínlọ́gbọ̀nléníẹgbẹ̀ta(627), nígbà tí àwọn ènìyàn bí àádọ́sàn án (170 )  ti gba ìwòsàn , tí àwọn ènìyàn mọ́kànlélógún  (17) ṣì ti jẹ́ Ọlọ́run nípè. Àjọ tó ń gbógun ti àjàkálẹ̀ ààrùn  lórílẹ̀ èdè Nàìjíríà (NCDC) ló kéde yìí lórí ẹ̀rọ Twitter wọn, @NCDCgov ní déédé aago méjìlá ku ìsẹ́jú mẹ́wàá àṣálẹ́ ọjọ́ kọkàndínlógún , osù kẹrin , ọdún 2020.
Nínú ènìyàn mẹ́rìndínláàdọ́rùn ún (86) tí wọ́n sẹ̀sẹ̀ jẹyọ ọ̀hún , àádọ́rin ( 70) ní ìpínlẹ̀ Èkó ,mẹ́ta (3) ní ìpínlẹ̀ Katsina ,méje ( 7) ní ìlú Àbújá, Federal Capital Territory (FCT)  ẹyọ  mẹ́ta (3) ní ìpínlẹ̀ Akwa Ibom, ẹyọ kàn (1) ní ìpínlẹ̀ Bauchi, Jigawa àti Borno. 
--- Abba Kyari: Ààrẹ Buhari bá ìpínlẹ̀ Borno kẹ́dùn
Ààrẹ Muhammadu Buhari ti bá ìpínlẹ̀ Borno kẹ́dùn , nígbà tí ààrẹ pe gómìnà ìpínlẹ̀ ọ̀hún, ọ̀jọ̀gbọ́n Babagana Zulum, olórí agbègbè Banki, àwọn ọba ìpínlẹ̀ ọ̀hún àti ẹ̀gbọ́n olóògbé Mallam Abba Kyari, Zanna Baba Shehu Arjinoma, lọ́jọ́ Àìkú. 
Nínú ọ̀rọ̀ tí ààrẹ ń bá àwọn sọ lórí ẹ̀rọ̀ ìbánisọ̀rọ̀, ààrẹ bá olórí ẹbí àti àwọn ẹbí  rẹ̀ ;  Shehu ti Borno, Shehu Abubakar Ibn Umar Garbai El-Kanemi; Shehu ti Bama, Shehu Kyari ibn Umar ibn Ibrahim Elkenemi kẹ́dùn ikú olóògbé ọ̀hún. 
Ààrẹ Buhari  ṣàpèjúwe olóògbé ọ̀hún gẹ́gẹ́ bí àdánù ńlá fún orílẹ̀ èdè Nàìjíríà, ó wá rọ ìjọba ,àwọn ọmọ ìpínlẹ̀  Borno àti ẹbí olóògbé náà láti máa ṣe bọkànjẹ́ nítorí olóògbé Mallam Kyari lo ìgbé ayé tó dára. 
Ó ní, Abba jẹ́ ẹni tí a fẹ́ràn jùlọ.
Ó ṣe ǹkan tí ó jẹ́ kí orílẹ̣̀ èdè Nàìjíríà di ńlá.
Àwọ̣n ènìyàn láti orílẹ̀ èdè Nàìjíríà àti nílẹ̣̀ òkèèrè sì ń pe ààrẹ láti báa kẹ́dùn lórí ikú adarí òsìsẹ́ rẹ̀. 
Lára àwọn tí ó fìwé ìkíni ránsẹ́ sí  ààrẹ ni: ààrẹ orílẹ̀ èdè Nàìjíríà tẹ́lẹ̀rí , ọ̀gágun Ibrahim Bàbáńgídá; Gómìnà ìpínlẹ̀ Rivers, Nyesom Wike, Enugu, Ifeanyi Ugwuanyi, Yobe, Mai Mala Buni, Taraba, Darius Dickson Ishaku àti àwọn akẹẹgbẹ́ rẹ̀ tí wọ́n jọ lọ sí ilé ẹ̀kọ́ lọ́dún 1953. 
Ààrẹ tún rí ìwé gbà láti ọ̀dọ̀ ààrẹ ìgbìmọ̀ àjọ àgbáyé, Ambassador (Prof. ) Tijjani Muhammad-Bande,  ẹgbẹ́ àwọn akọ̀ròyìn àgbáyé (the global network of Editors, the International Press Institute, IPI, ààrẹ àwọn ẹgbẹ́  Nigerian Guild of Editors, Mustapha Isa,  Emir ti ìpínlẹ̀  Kánò, Àmínù Ado Bayero, olórí ẹbí àwọn Dantata ní ìpínlẹ̀ Kánò, Alhaji Àmínù Dantata, adarí  ẹgbẹ́ Izala religious movement  lórílẹ̀ èdè Nàìjíríà, Alhaji Bala Lau àti igbákejì adarí ilé ìgbìmọ̀ aṣòfin àgbà, Bala Ibn Na’Allah. 
Àwọn mííràn tún ni : Aṣojú orílẹ̀ èdè Nàíjíríà fún orílẹ̀ èdè Amẹ́ríkà (USA), adájọ́ Sylvanus Adiewere Nsofor, Emir ti Zamfara, ọba  Alhaji Attahiru Muhammad Ahmad, aṣòfin Umaru Kurfi, Burhan Karabult, Nigeria’s Turkish partner in the Defence Industries Corporation, DICON, ọ̀jọ̀gbọ́n  James Momoh, igbákejì alága fún ilé-isẹ́ tó ń mójútó iná mọ̀nà-mọ́ná( Nigerian Electricity Regulatory Commission) àti ajíhìnrere láti ìpínlẹ̀  Kánò, Ustashi Tijjani Bala Kalarawi. 
--- Àwọn ènìyàn mẹ́tàdínláàdọ́ta pàdánù ẹ̀mí wọn lórí ìkọlù tó ṣẹlẹ̀ ní ìpínlẹ̀ katsina
Ààrẹ Muhammadu Buhari ti fi àìdùnnú rẹ̀ hàn lórí ìkọlù tó ṣẹlẹ̀ ní ìjọba ìbílẹ̀ mẹ́ta kan ní ìpínlẹ̀ katsina níbi tí àwọn ènìyàn mẹ́tàdínláàdọ́ta ti pàdánù ẹ̀mí wọn. 
Ààrẹ Buhari ṣọ̀rọ̀ yìí lásìkò tó ń dáhùn ìbéèrè nípa ìṣẹ̀lẹ̀ burúkú tó wáyé lọ́jọ́ Àìkú. Ààrẹ ní inú òun bàjẹ́ nípa ìkọlù ọ̀hún. 
Ó wá rọ gbogbo ọmọ orílẹ̀ èdè Nàìjíríà láti fọkànbalẹ̀ pé "ị̀jọba yìí ti pinnu láti gbógun àti fìyà jẹ gbogbo àwọn ọ̀daràn tí wọ́n bá ń lo àsìkò kónílé-gbélé láti fi hu ìwà ìbàjẹ́ sí àwọn aláìsẹ̀ ". 
Ààrẹ Buhari ní òun kò ní faramọ́ bí àwọn ọ̀daràn ṣe ń pa àwọn aláìsẹ̀ àti pé “gẹ́gẹ́ bí ìpinnu mi láti mójútó ètò ààbò àwọn ará ìlú,àwọn ìkọlù yìí ni a óò ri pé a gbógun tìì. ” 
Ààrẹ wa pàsẹ fún gbogbo àwọn agbófinró láti máa ṣe káárẹ̀ nípa gbígbógun ti  àwọn ọ̀daràn kí wọ́n sì fi wọ́n jófin. 
Ààrẹ wa bá àwọn ẹbí tó pàdánù ènìyàn wọn kẹ́dùn , ó wá rọ gbogbo àwọn ènìyàn láti jẹ́ ojú ni alákàn fi ń ṣọ́rí , kí wọ́n sì máa fi tó gbogbo àwọn agbófinró létí, tí wọ́n bá fura sí àwọn ọ̀daràn  ní àgbègbè wọn. 
--- Ilé ìgbìmọ̀ aṣojú kẹ́dùn ikú Abba Kyari
Abẹnugan ilé ìgbìmọ̀ aṣojú lórílẹ̀ èdè Nàìjíríà, ọ̀gbẹ́ni Fémi Gbàjàbíàmílà ti sàpèjúwe ikú adarí òṣìṣẹ́ ààrẹ̣, Malam Abba Kyari gẹ́gẹ́ bi èyí tó bani lọ́kànjẹ́. 
Nínú ọ̀rọ̀ ìkíni tí olùrànlọ́wọ́ rẹ̀, Láńre Làsísì fọwọ́sí, abẹnugan ilé ìgbìmọ̀ aṣojú, Gbàjàbíàmílà sọ pé, ó se ni láàánú pé  ààrùn COVID-19  tí ó ń jà káàkiri gbogbo àgbáyé ni ó pa Abba Kyari 
Ó tẹ̀síwájú pé orúkọ̣ Abba Kyari yóò wà nínú ìwé ìrántí orílẹ̀ èdè Nàìjíríà gẹ́gẹ́ bí akínkanjú àti olùfọkànsì ènìyàn sí ààrẹ Buhari àti orílẹ̀ èdè Nàìjíríà. 
Nínú ọ̀rọ̀ ìkíni tirẹ̀, igbákejì abẹnugan ilé ìgbìmọ̀ aṣojú, Alhaji Idris Ahmed Wase wá kẹ́dùn pẹ̀lú  àarẹ  Muhammadu Buhari lórí ikú adarí òṣìṣẹ́ rẹ̀, Mallam Abba Kyari. 
Ó wá fi ọ̀rọ̀ ìkẹ́dùn rẹ̀ ránsẹ́ sí àwọn ẹbí olóògbé ọ̀hún àti ìjọba ìpínlẹ̀ Borno. 
Adarí ọmọ ẹgbẹ́ tó kéré jùlọ nílé ìgbìmọ̀ aṣojú, Ndudi Elumelu, náà wá sàpèjúwe ikú Abba Kyari gẹ́gẹ́ bí àdánù ńlá fún orílẹ̀ Nàìjíríà pàápàá jùlọ ní irú àsìkò tí a wà yìí. 
--- Erín wó! Ààrùn Corona(COVID-19) pa adarí òṣìṣẹ́ ààrẹ  Buhari
Adarí òṣìṣẹ́ fún ààrẹ orílẹ̀ èdè Nàìjíríà, Abba Kyari ni ààrùn (COVID-19) ti pa báyìí. 
Olùrànlọ́wọ́ ààrẹ Buhari lórí ìròyìn àti ìkéde, Fémi Adésínà ló kéde yìí ní òwúrọ̀ ọjọ́ Àbámẹ́ta pé Mallam Kyari dágbére fáyé lọ́jọ́ Ẹtì (Friday) ọjọ́ kẹtàdínlọ́gbọ̀n ,oṣù kẹrin, ọdún, 2020. 
Tí a ò bá gbàgbé pé Mallam Kyari ni wọ́n rí ààrùn COVID-19 lára rẹ̀, tí ó sì ń gba ìwòsàn , kí ó tó di pé ó dágbére fún ayé pé ò dìgbòóse. 
Adésínà ni àwọn yóò kéde ètò ìsìnkú  láìpẹ́, Ó wá gbàdúrà pé kí Ọlọ́run tẹ̣́ olóògbé náà sí afẹ́fẹ́ ire.
--- COVID-19: Àwọn ènìyàn mọ́kànléláàdọ́ta (51) míràn tún jẹyọ lórílẹ̀ èdè Nàìjíríà
Àwọn ènìyàn mọ́kànléláàdọ́ta (51) míràn tún  ti jẹyọ tí wọ́n ní ààrùn Corona (COVID 19 )  lórílẹ̀ èdè Nàìjíríà 
Àwọn ìpínlẹ̀ mọ́kàndínlógún ní ààrùn COIVD-19 tí jẹyọ báyìí. 
--- COVID-19: Mínísítà ro̩mo̩ Nàìjíríà láti s̩àfihàn àwo̩n a-lo-ò̩nà-àìtó̩ wo̩ e̩nubodè.
Mínísítà fún ètò ọ̀rọ̀ abẹlé, ọ̀gbé̩ni Rauf Aré̩gbé̩ṣolá, ti rọ ọmọ Nàìjíríà láti tú àṣírí àwo̩n a-lo-ò̩nà-àìtó̩ wo̩ ẹnubodè sí Nàìjíríà fún àjọ amójútó ètò ẹnu ibodè ní orílèèdè Nàìjíríà. 
Arégbésolá sọ̀yí lásìkò táwọn ikò̩ ìjọba àpapọ̀ amójútó ààrùn COIVD-19 ń dáhùn ìbéèrè lọ́wọ́ àwọn akọròyìn nílùú Àbújá lọ́jọ́bọ̀. 
Ó ní ó lòdì sí òfin pé kí ẹnikẹ́ni kó ààrùn COVID-19 wọ orílẹ̀ èdè kan, lásìkò tí àwọn ọmọ orílẹ̀ èdè ọ̀hún sì ń kojú ìpèníjà òfin kónílé-gbélé tí ìjọba àpapọ̀ ṣe. 
“Nàìjíríà ti s̩e làálàá púpò̩ láti kápa COVID-19 a sì gbo̩dò̩ kíyèsára ìwo̩lé-àìtó̩, èrè yìí wá pè̩lú ìdojúko̩ ńlá ó sì ti ní ipá lórí ètò o̩rò̩ ajé, ìbás̩epò̩ pè̩lú O̩ló̩run àti ìbás̩epò̩ láwùjo̩ wa.
“A gbó̩dò̩ kín orílèèdè wa lé̩yìn láti dáàbòbò ìlú wa, ìkónimó̩ra àti ìfé̩ni wa èyí tí ó je̩ orílè̩ èdè Nàìjíríà lógún jùlo̩ kò gbo̩dò̩ dí ohun àtè̩mó̩lè̩,” Ó so̩.
Sísò̩rò̩ lórí ìdárìjì ìjo̩ba àpapò̩ sí àwo̩n e̩lé̩wò̩n tí wó̩n tú ú lè̩, Aré̩gbé̩s̩o̩lá ni àádó̩rin e̩lé̩wò̩n ìjo̩ba àpapò̩ ló jàǹfààní ìyò̩nda yìí, tí e̩gbè̩tàlá sì jé̩ tìpínlè̩.
Aré̩gbé̩s̩o̩lá ní Ààre̩ Muhammadu Buhari tin í kí adájó̩ tó ń rísí èyí sowó̩pò̩ pè̩lú àwo̩n ìpínlè̩ láti yò̩nda àwo̩n e̩lé̩wò̩n e̩gbè̩tàlá.
Ó ní pé ìjo̩ba àpapò̩ ń wá ò̩nà láti s̩e àdínkù o̩gbà è̩wò̩n.
Mínísítà wá gbós̩ùbà fún àwo̩n o̩mo̩ Nàìjíríà, pàápàá jùlo̩ àwo̩n àjo̩ elétò ìlera fún ìgbìyànjú wo̩n láti dé̩kun ààrùn COVID-19.
Ó ké sí àwọn ìpínlẹ̀ bíi Èkó, Sókótó, Cross Rivers áti Niger tó ní ààlà pẹ̀lú àwọn orílẹ̀ èdè mííràn láti ri pé wó̩n ń s̩o̩ e̩nu ibodè dáadáa kí àjèjì má baà wo̩ orílè̩ èdè Nàìjíríà ní àkókò yìí.
--- COVID-19: FCTA gbé ìlànà tuntun jáde lásìkò òfin kónílé-gbélé
Ìjọba ìlú Àbújá (The Federal Capital Territory Administration, FCTA) ti gbé ètò ìlànà tuntun jáde lásìkò òfin kónílé-gbéle yìí láti dẹ̣́kun ìtànkálẹ̀ ààrùn COVID-19 nílùú Àbújá. 
Gẹ́gẹ́ bí àtẹ̀jáde kan tí ilé-isẹ́ tí ó ń mójútó ìlú Àbújá gbé jáde lórí ẹ̀rọ twitter wọn  pé àwọn ti ṣètò ìlànà tuntun lórí ètò kónílé-gbélé ọ̀hún. 
Lára àwọn ètò ìlànà tuntun tígbìmọ̀ elétò ààbò ìlú Àbújá alámòójútó ààrùn COVID-19, tí mínísítà FCT, Malam Muhammad Musa Bello jólùdarí ní: 
Àwo̩n o̩jó̩ o̩jà ni o̩jó̩rú àti àbámé̩ta nìkan. Ra nǹkan ló̩jà tó súnmó̩ re̩.
Ìdádúró ò̩kadà ní Kubwa àti Dutse.
Ìdásílè̩ ilé-e̩jó̩ alágbèéká láti dájó̩ àwo̩n arúfin. 
--- Ààrẹ Buhari bádarí ìjọba Gè̩é̩sì, Johnson yọ̀ fún bíborí Corona
Ààrẹ Nàìjíríà Muhammadu Buhari kí adarí ìjọba Gè̩é̩sì, Boris Johnson kóorííre lé̩yìn tí wó̩n yò̩nda rè̩ níléèwòsàn nítorí kòrónà.
Nínú lé̩tà ìkíni rẹ̀ tó fi ránsẹ́ ní April 14, 2020, sí ọ̀gbẹ́ni Johnson, ààrẹ̀ Buhari ní, “Inú mi dùn lásìkò tí mo gbọ́ròyìn ayọ̀ pé ó kúrò nílé-ìwòsàn àìlárùn kòrónà mó̩.”
Ààrẹ Buhari gbàdúrà fún adarí ọ̣̀hún, pé kỌlọ́run fun lálàáfíà pípé ní gbogbo ọjọ́ ayé rẹ̀.
--- COVID-19: China ló báààrùn kòrónà jà kì í s̩e o̩mo̩ Nàìjíríà tàbí aláwò̩dúdú ní China – Mínísítà
Ìjọba orílèèdè Nàìjíríà ní ìjo̩ba China ló ń kojú ààrùn kòrónà kìí s̩e pé wó̩n kórìíra tàbí s̩àìda sí o̩mo̩ Nàìjíríà tàbí aláwò̩dúdú tó ń gbe Guangzhou ní China. 
Mínísítà fún ètò ọ̀rọ̀ ilẹ̀ òkèèrè, ọ̀gbẹ́ni  Geoffrey Onyeama, àti aṣojú orílẹ̀ èdè China ní Nàìjíríà, Zhou Pingjian,ní wọn sọ̀rọ̀ yìí fún àwọn akọ̀ròyìn nílùú Àbújá. 
Okùnfà ni fídíò kan tí àwo̩n o̩mo̩ Nàìjíríà fihàn káàkiri, tó ń s̩àfihàn ohun búburú tí àwo̩n o̩mo̩ China fojú wa rí ló̩hùn-ún.
Mínísítà tẹ̀síwájú pé arábìnrin kan tó ń ta oúnjẹ nílùú Guangzhou, ní China, alárùn COVID-19 lọ́dún 2019 pẹ̀lú àwọn ọmọ Nàìjíríà tí wọ́n ra oúnjẹ ló̩dò̩ rè̩ fara káása ààrùn kòrónà, wó̩n fé̩ fi wó̩n sí ìgbélé s̩ùgbó̩n tí ò̩rò̩ gbabòmíràn nípasè̩ àìgbó̩nràn.
Mínísítà tún ní ìbásepọ̀ tó mọ́nyán lórí wà láàrín orílẹ̀ èdè China àti orílẹ̀ èdè Nàìjíríà, orílẹ̀ èdè méjèèjì yìí sí ti ń fọwọ́sowọ́pọ̀ láti yanjú wàhálà ọ̀hún. 
--- COVID-19: Ààrẹ Buhari gbósùbà fún akọ̀ròyìn, àjọ elétò ààbò àti ì̀lera
Ààrẹ Muhammadu Buhari ti dúpẹ́ lọ́wọ́ àwọn akọ̀ròyìn, àjọ tó ń mójútó ètò ìlera, àwọn ilé-isẹ́ ètò ààbò fún gudu gudu méje yàyà mẹ́fà tí wọ́n ń ṣe lórílẹ̀ èdè yìí láti dẹ́kun ìtànkalẹ̀ ààrùn COVID-19. 
Lákòókò ìgbóhùnsáfẹ́fẹ́ sí àwo̩n ọmọ orílẹ̀-èdè Nàìjíríà ló̩jó̩ ajé, Ààre̩ ní: 
Mo gbó̩dò̩ mo̩ rírì àwọn òṣìsẹ́ ètò ìlera àti àwọn tí ó fara wọn jìn ní jákèjádò orílẹ̀ èdè Nàìjíríà, pàápàá jùlọ ní ìpínlẹ̀ Èkó, Ògùn àti ní olú ìlú Nàìjíríà, ìye̩n Abuja.
“Ẹ̀yin ni akọni wa gẹ́gẹ́ bí orílẹ̀-èdè, fún o̩jó̩ ayé wa gbogbo lá máa dúpẹ́ lọ́wọ́ yín fún ìfarajìn yin lásìkò ìpèníjà yìí. 
A máa pèsè ohun amóríwú fún àwọn òṣìṣẹ́ ètò ìlera, léyìí táa kéde lọ́sẹ̀ tó ń bọ̀. 
Mo tún dúpẹ́ lọ́wọ́ gbogbo ilé-isẹ́ ìròyìn , àwọn gbajú-gbajà òṣ̣èré àti àwọn ènìyàn pàtàkì láwùjọ fún iṣẹ́ ribi-ribi wọn láti máa la àwọn ènìyàn lọ́yẹ̀ nípa ìmọ́tótó, yìyẹra àti ohun tó ní ṣe pẹ̀lú ìpéjọ. 
Látàrí àwọn àtìlẹyìn àti ìfọwọ́sowọ́pọ̀ yìí, ọ̀pọ̀lọpọ̀ àwọn àseyọrí ni a ti ṣe lásìkò ètò kónílé-gbélé ọjọ́ mẹ́rìnlá tí a ṣe. 
Àwọn ẹ̀ṣọ́ ètò ààbò àti agbófinró náà kò gbẹ́yìn láti kojú ìpèníjà yìí, mo kan sáárá sí wọn. 
Mo rọ̀ wọ́n láti túbọ̀ máa ṣ̣e ojúṣe wọn bíi iṣẹ́ lásìkò ètò kónílé-gbélé yìí, kí wọ̣́n sì tún máá gbàgbé ojúṣe wọn. 
Àwọn adarí orílẹ̀ èdè yìí nígbàgbọ́ pé ìgbésẹ̀ tí wọ́n ń gbé yìí ní láti dẹ́kun ìtànkálẹ̀  ààrùn COVID-19. 
--- Ọwọ́ ọlọ́pàá tẹ ọ̀daràn tó pa ajíhìnrere Grace Ajíbọ́lá nílùú Ìbàdàn
Ilé- iṣẹ ọlọ́pàá ní ìpínlẹ̀  Ọ̀yọ́ ti se àfihàn afurasí ọ̀daràn kan, Abégúndé Oláníyì tó lọ́wọ́ nínú ikú Abilékọ Grace Ajíbọ́lá tí ṣe ajíhìnrere ní ilé ìjọsìn ọmọlẹ́yìn Kristi kan ní agbègbè  Olúyọ̀lé ní ìlú Ìbàdàn tó wà ní ẹkùn Gúsù ìwọ̀ oòrùn orílẹ̀ èdè Nàìjiríà ní ọjọ́ kẹtàdínlógún oṣù kẹta ọdún 2020 yìí. 
Nínú àlàyé rẹ̀, kọmísọ́nà ọlọ́pàá, Shínà Olúkólù jẹ́ kí ó di mímọ́ pé afurasí ọ̀daràn yìí pa abilékọ Grace Ajíbọ́lá lẹ́yìn tí ó gba owó tó lé ní mílíọ́nù méjì náírà nínú àpò ìfowópamọ́ rẹ̀. 
Sùgbọ́n ọwọ́ pálábá afurasí yìí ségi nígbà tí ọ̣wọ́ ilé-isẹ́ ọlọ́pàá ìpínlẹ̣̀ Ọ̀yọ́ gbáa mú, tí wọ̣́n sì fi kélé òfin gbé e. 
Ilé- iṣẹ ọlọ́pàá tún rí àwọn nǹkan bíi oríṣi káádì ilé –ìfowópamọ́ mẹ́ta tí wọ́n fi ń gba owó lẹ́nu ẹ̀rọ pọwó-pọwó (ATM) gbà, ẹ̀rọ ìléwọ́ ìbáraẹni sọ̀rọ̀ Techno, orísiirísii aṣọ àti igi tí ó fi pa arábìnrin náà gbà. 
Bákan náà, ní Ilé- isẹ́ ọlọ́pàá ìpínlẹ̀ Ọ̀yọ́ tún ṣe àfihàn àwọn afurasí mọ́kàndínlógún míràn tí wọ́n lọ́wọ́ nínú onírúurú ìwà ọ̀daràn bíi ìjínigbé, ìjínipa àti ìdigunjalè ní àwọn àgbègbè kan ní ìpínlẹ̀ Ọ̀yọ́. 
Lára àwọn ohun tí Ilé-isẹ́ ọlọ́pàá tún rí gbà lọ́wọ́ àwọn afurasí wọ̀nyí ni ìbọn- ìléwọ́ méjì; ohun ìjà mẹ́ta; kẹ̀kẹ́ alùpùpù tí a mọ̀ sí ọ̀kadà mẹ́fà àti àwọn ohun mìràn bíi: ọ̀bẹ kan; àdá ẹyọ kan; àti owó tó lé díẹ̀ ní ọ̀kẹ́ Mẹ́rìndínlógún àti ààbọ̀ náírà. 
Kọmísánà Ilé- iṣẹ ọlọ́pàá, Shínà Olúkólù wá fi kún ọ̀rọ̀ rẹ̀ pé kí àwọn ènìyàn ìpínlẹ̀ Ọ̀yọ́ máṣe fòyà nítorí Ilé- isẹ́ ọlọ́pàá tí setán láti pèsè ètò ààbò tó péye fún ẹ̀mí àti dúkìá wọn ní pàtàkì jùlọ ní àsìkò ìkéde kónílé- ó- gbélé tó ń lọ lọ́wọ́ látàrí ìtànkálẹ̀ àjàkálẹ̀ ààrùn COVID-19 tó ń bá gbogbo orílẹ̀ èdè àgbáyé wọ̀yá ìjà. 
--- COVID-19. A ò ní foríjin ẹni tó bá tàpá sófin kónílé-gbéle- Kọmísọ́nà ìpínlẹ̀ Ọ̀yọ́
Kọmísọ́nà àwọ̣n ọlọ́pàá ìpínlẹ̀ Ọ̀yọ́, Shina Olúkolú ti fi ìpè síta pé àwọn kò ní foríjin ẹni tó bá tàpá sófin kónílé-gbélé ní ìpínlẹ̀ Ọ̀yọ́. 
Ó tẹ̀síwájú pé ẹ̣ni tó bá fọwọ́ pa idà ìjọba lójú yóò fojú ba ilé-ẹjọ́ láti jẹ ìyà tó bá tọ́ lábẹ́ òfin. 
Kọmísánà àwọn ọlọ́pàá ló ṣíṣọ lójú ọ̀rọ̀ yí lásìkò tí ó ń se àfihàn àwọn afurasí ọ̀daràn tí kò dín ní ogún ní olú- ilé isẹ́ ọlọ́pàá ìpínlẹ̀ Ọ̀yọ́ tó wà ní agbègbè Ẹlẹ́yẹlé ní ìlú Ìbàdàn tó wà ní ẹkùn gúsù ìwọ̀ oòrùn orílẹ̀ èdè Nàìjíríà. 
Nínú àlàyé rẹ̀ komísánà jẹ́ kí ó di mímọ̀ pé Gómìnà ìpínlẹ̀ Ọ̀yọ́,  Sèyí Mákindé se àgbékalè òfin kónílé ó gbélé ní ara ọ̀nà láti dènà ìtànkálẹ̀ àjàkálẹ̀ ààrùn Corona virus tí a mọ̀ sí COVID-19. 
Òfin kónílé ó gbélé yìí ní Gómìnà ìpínlẹ̀ Ọ̀yọ́ ti fi múlẹ̀ láti ọjọ́ kọkàndínlọ́gbọ̀n osù kẹta ọdún 2020 yìí, nínú èyí tí ìjọba fi òfin de ẹnikẹ́ni láti máse jáde síta láti aago méje alẹ́ títí di aago mẹ́fà àárò ọjọ́ kejì. 
Òfin yìí kò fi ààyè gba ẹnikẹ́ni lábẹ́ bó ti wù kórí láti se ohunkóhun lẹ́yìn aago méje alẹ̣́ lójoojúmọ́. 
Sùgbọ́n komísánà wá fi àìdùnnú rẹ̀ hàn sí ìwà àìgbọràn tí àwọn kan ń hù láti máa bá àwọn ọlọ́pàá wọ̀yá ìjà tó bẹ́ẹ̀ tí wọ́n fi di èrò ilé- ìwòsàn. 
--- COVID-19: Àwọn ènìyàn márùn ún (5) míràn tún jẹyọ lórílẹ̀ èdè Nàìjíríà
Àwọn ènìyàn márùn ún (5) míràn tún jẹyọ tíwọ́n ní ààrùn Corona (COVID 19 )  lórílẹ̀ èdè Nàìjíríà, ní èyí tí ó jẹ́ kíiye àwọn tó ní ààrùn Corona jẹ́ mẹ́tàlélógúnlélọ́ọ̀dúnrún (323), nígbà tí àwọn ènìyàn bíi márùndínláàdọ́rùnún (85)  ti gba ìwòsàn , tí àwọn ènìyàn mẹ́wàá (10) ṣì ti j́ẹ Ọlọ́run nípè. Àjọ tó ń gbógun ti àjàkálẹ ààrùn  lórílẹ̀ èdè Nàìjíríà (NCDC) ló kéde yìí lórí ẹ̀rọ Twitter wọn, @NCDCgov,. 
Nínú àwọn mẹ́jọ tí wọ́n ṣẹ̀ṣẹ̀ jẹyọ ọ̣̀hún ,méjì ( 2) ní ìpínlẹ̀ Kwara ,méjì (2) ní ìpínlẹ̀ Èkó ,ẹyọ kan   ( 1 ) ní ìpínlẹ̀ Katsina. Ìpínlẹ̀ tí ààrùn Corona ti jẹ yọ lórílẹ̀ èdè Nàìjíríà  ti jẹ́ ìpínlẹ̀ mọ́kàndínlógún (19) báyìí. Adémọ́lá Adépọ̀jù. 
--- COVID-19: Ẹ máa lo òṣèlú fún akitiyan ìjọba nípa ààrùn Corona-IBB
Ajagunfẹ̀yìntì , tó tún jẹ́ ààrẹ tẹ́lẹ̀rí  fún orílẹ̀ èdè Nàìjíríà , Ibrahim Badamasi Babangida ti rọ gbogbo àwọn tí ọ̀rọ̀ láti máá ṣe fi lo òṣèlú fún akitiyan ìjọba nípa ààrùn Corona. 
Ó wá gbósùbà fún àwọn òṣìṣẹ́ ìjọ̣ba  lórí akitiyan wọn láti dẹ́kun ààrùn Corona. Ajagunfẹ̀yìntì, Ibrahim Bàbángídá sọ̀rọ̀ yìí lọ́jọ́ Àìkú nílùú Minna, ní ìpínlẹ̀ Niger, ó tún wá gbósùbà fún àwọn gómìnà ìpínlẹ̀, àwọn àjọ elétò ìlera  fún ipa pàtàkì tí wọ́n ń kó láti dẹ́kun ààrùn Covid-19  lórílẹ̀ èdè Nàìjíríà , bó tilẹ̀ jẹ́ pé iye àwọn tó ní ààrùn ọ̀hún sì ń pọ̀ si lójoojúmọ́. 
Ó wá rọ gbogbo ọmọ orílẹ̀ èdè Nàìjíríà láti máa tẹ̀lé gbogbo ìlànà tí àwọn àjọ elétò ìlera àti àjọ tó ń gbógun ti ìtànkálẹ̀ ààrùn (NCDC) bá là sílẹ̀ láti dẹ́kun ààrùn COIVD-19.
--- Easter: Abẹnugan ìpínlẹ̀ Ọ̀ṣun rọ Nàìjíríà láti ní ìrètí nínú Ọlọ́run
Abẹnugan ilé ìgbìmọ̀ aṣòfin ti ìpínlẹ̀ Ọ̀sun, ọ̀gbẹ́ni Timothy Owóèye,ti rọ gbogbo àwọn ọmọ lẹ́yìn Krísít̀i àti orílẹ̀ èdè Nàìjíríà láti mú ìrètí wọn dúro ṣinṣin  bó tilẹ̀ jẹ́ pé àjàkálẹ̀ wà lórílẹ̀ èdè Nàìjíríà. 
Owóèye sọ̀rọ̀ yìí lọ́jọ́ Àbámẹ́ta nínú àtẹ̀jáde rẹ̀ fún àjọ̀dún Ọjọ́ Àjíǹde , ó ní  kì í ṣe ààrùn Corona ni yóò jẹ́ kí òpin ayé dé. 
Ó wá rọ̣ àwọn ojúlówó ọmọ orílẹ̀ èdè Nàìjíríà láti ṣèrànwọ́ ohun ìdẹ̀rùn fún àwọn tó nílò ìrànlọ́wọ́. 
Ó tẹ̀síwájú pé: A gbọdọ̀ jẹ́ kí àjọ̀dún Àjíǹde ti Krísítì yìí ní ipa pàtàkì nínú ìbásepọ̀ pẹ̀lú àwọn ẹlòmíràn. 
A kò gbọdọ̀ dá ètò ìrànwọ́ fún àwọ̣n ènìyàn lásìkò ààrùn COVID-19 yìí dá ìjọba àti àwọn olósèlú nìkan. 
Kò sí àríyànjiyàn pé  àsìkò tí a wà yìí le púpọ̀ sùgbọ́n a gbọdọ̀ mú ìgbàgbọ́ wa dúró sinsin nínú Ọlọ́run, kí a sì ní ìrètí pé,bó tilẹ̀ wù kí ó le tó, ìgbà  sì ń bọ̀ wá dẹ̀ .
--- Ààrùn COVID-19
Ààrun COVID-19 jẹ́ ààrùn asekúpani , tó tún jẹ́ kí gbogbo ètò ọrọ̀ ajé orílẹ̀ èdè àgbáyé dojúbolẹ̀. 
Èyí ló mú kí ìjọba àpapọ̀ orílẹ̀ èdè Nàìjíríà gbé ìgbéṣẹ̀ láti sòfin kónílé-gbélé ní ìpínlẹ̀ Èkó, Ògùn àti Àbújá, láti dáàbò bò ẹ̀mí tonílé-tàlejò tó wà lórílẹ̀ èdè Nàìjíríà. 
Nípa títẹ̀lé ètò ìlànà tí àjọ tó ń mójútó ètò ìlera là sílẹ̀ àti ìgbọràn sí òfin ìgbélé nìkan ló leè mú wa borí. 
--- Easter: Ẹ jẹ́ kí ìgbàgbọ́ yín duro ṣinṣin – Sèyí Mákindé, Oyo State Governor
Góm̀inà ìpínlẹ̀ Ọ̀yọ́ , Sèyí Mákindé ti rọ àwọn ọmọ lẹ́yìn Krísítì láti mú ìgbàgbọ́ wọn dúró  ṣiniṣin nínú agbára Àjíǹde Krísítì páàpáà jùlọ lásìkò tí gbogbo àgbáyé ń kojú ìpèníjà ààrùn Corona. 
Góm̀inà ṣọ̀rọ̀ yìí nínú ọ̀rọ̀ Àjíǹde tí ó fi ránṣẹ́ sí àwọn ọmọ ìpínlẹ̀ Ọ̀yọ́. 
Mákindé tún sọ pé, “Ayẹyẹ Àjíǹde,  máa ń ran àwa ọmọ lẹ́yìn Kristi létí nípa ìgbàgbọ́ wa, Ìgbàgbọ́ nínú agbára Àjíǹde. 
A gbọ́dọ̀ nígbàgbọ́ nípa ohun tí a kò fojúrí ,pàápàá jùlọ lásìkò tí gbogbo àgbáyé wà nínú ewu ààrùn COVID-19.  
Ó tẹ̀síwájú pé bó tilẹ̀ jẹ́ pé àjàkálẹ̀ ààrùn Corona ti jẹ́ kí àwọn ọmọ ìpínlẹ̀ náà wà nínú ìgbélé , tí kò sì leè jẹ́ kí wọ́n lọ sí ibi iṣẹ́ òòjọ́ wọn, tí ó tún jẹ́ kí ó nira fún púpọ̀  àwọn ọmọ ìpínlẹ̀ náà láti pèsè fún àwọn ẹbí wọn  gẹ́gẹ́ bí ìṣe wọn. 
Gómìnà Mákindé wá ṣèlérí pé ìjọba yóò mú ìgbáyé-gbádùn àwọn ará ìpínlẹ̀  náà lọ́kùńkúndùn. 
Gómìnà wá rọ àwọn ọmọ ìpínlẹ̀ náà láti dúró sínú ilé wọn, kí wọ́n sì wà ní àlàáfíà. 
--- Ọ̀RỌ̀ ÀÀRẸ MUHAMMADU BUHARI FÚN AYẸYẸ ỌJỌ́ ÀJÍǸDE KRISTI FÚN ỌDÚN 2020 SÍ GBOGBO ỌMỌ ORÍLẸ̀ ÈDÈ NÀÌJÍRÍÀ
Mo bá àwọn arákùnrin, arábìnrin ọmọ lẹ́yìn kristi àti gbogbo ọmọ orílẹ̀ èdè Nàìjirià yọ̀ lórí ayẹyẹ ọjọ́ Àjíǹde Kristi ti ọdún yìí. 
Ìrántí Àjíǹde ọdún yìí wáyé lásìkò tí ìtànkálẹ̣̀ ààrùn COVID-19 jẹyọ ní gbogbo àgbáyé. 
Bó tilẹ̀ jẹ́ pé gbogbo àwọn ọmọ lẹ́yìn Kristi ní wọn bá ara wọn láti ṣe ayẹyẹ ọjọ́ Àjíǹde ní ọ̀nà ìrẹ̀lẹ̀ yàtọ̀ si bí wọ́n ṣẹ máa ń ṣe ayẹyẹ ọ̀hún nílé-ìjọ́sìn wọn. 
Eleyìí jẹ́ kàyéfì àti ìbànújẹ́ púpọ̀. 
Síbẹ̀síbẹ̀, Mo fẹ́ rọ gbogbo àwọn ọmọ lẹ́yìn kristi láti mú ìgbàgbọ́ wọn dúró ṣinṣin nínú Kristi, tí ó borí inúnibíni, àwọn ìjìyà àti ìfaradà, àti ju gbogbo rẹ̀ lọ, ìwà-bí-Ọlọ́run. 
Jésù Kristi dúró fún agbára ènìyàn láti farada àwọn ìrora ìgbà díẹ̀ ní ìrètí ògo ayérayé. 
Mo rọ̀ yín láti gbé ìgbé ayé ìrẹ̣̀lẹ̀, ìbáwí, ìfaradà, ìrúbọ àti ìgbọràn, ní èyí tí Jésù Kristi ṣe àfihàn rẹ̀ lákòókò tó wà nílé ayé. 
Kò sí ànfààní tí ó dára ju eléyìí lọ fún gbogbo àwọn Krìstìẹ́nì, ní pàtàkì jùlọ, gbogbo àwọn ọmọ orílẹ̀ èdè Nàìjíríà lápapọ̀, láti jẹ́ olóòtítọ́, kí wọ́n tún ní ìrètí pé, pẹ̀lú àdúrà gbígbà àti nípasẹ̀ ìdúróṣinṣin yálà lọ́kọ̀ọ̀kan tàbí lápapọ̀, ó di dandan kí orílẹ̀-èdè wá borí awọn ìpèníjà wọ̀nyí. 
Èmi kò ní iyèméjì pé tí gbogbo àwọn alábàṣepọ̀, ẹnì-kọ̀ọ̀kan àti àwọn ẹgbẹ́, ba sa ipá wọn ní kíkún, tí a sì tẹ̀lé ìmọ̀ràn láti ọ̀dọ̀ àwọn onímọ̀-ìjìnlẹ̀ àti àwọn tó ní òye nípa ìṣòògùn tó lè dẹ́kun ààrùn COVID-19, ó dájú pé ìpinnu tí àwọn ènìyàn wá ní, yóò jẹ́ kí a borí. 
Gẹ́gẹ́ bí mo ti ṣàlàyé  sẹ́yìn nínú  ìgbóhùnsáfẹ́fẹ́ tí mo ṣe  fún orílẹ̀-èdè yìí lọ́jọ́ Àìkú, Ọjọ́ kọkàndínlọ́gbọ̀n, ọdún  2020, pé , níwọ̀n ìgbà tí kò sí  abẹ́rẹ́ àjẹsára tí a mọ̀ lọ́wọ́lọ́wọ́  tó lè gbógun ti ààrùn náà, ọ̀nà tí ó dára jùlọ àti tí ó múnádóko ni  láti yàgò fún ààrùn ọ̀hún  nípasẹ̀ ṣíse  ètò ìmọ́tótó déédé àti nípa yíyẹra fún ìpéjọ àpapọ̀. 
Mo tún ń lo ànfààní yìí láti gbósùbà fún ìgbìmọ̀ ìjọba àpapọ̀ fún àwọn ìlànà tí wọ́n ń gbé láti dẹ́kun ààrùn COVID-19. 
Mo mọ̀ nípa àwọn ìníra àti ìjìyà tí ẹnìkọ̀ọ̀kan àti àwọn ènìyàn ń dojúkọ nípasẹ̀ ìgbésẹ̀ bíí ìgbélé àti bí a kò ṣe jẹ́ kí wọ́n lọ síbi isẹ́ òòjọ́ wọn. 
Bó se jẹ́ pé ó níí ṣe pẹ̀lú “ọ̀rọ̀ ìyè àti ikú,” àwọn ìpèníjà wọ̀nyí la ní láti kojú fún ìfẹ́ ara wa láti gba orílẹ̀-èdè yìí lọ́wọ́ àjàkálẹ̀ ààrùn. 
Ìgbáyé-gbádùn àwọ̣n ènìyàn mi ló jẹ mí lógún jùlọ. 
Nítorí náà, ìdàgbàsókè ètò ọrọ̀ ajé orílẹ̀ èdè yìí ṣe pàtàkì nínú èròǹgbà wa, A ó sì tún gbìyànjú láti pèsè àwọn ohun tí ẹnu ń jẹ fún àwọn ènìyàn. 
Lákòókò tí a rí àjàkálẹ̀-ààrùn COVID-19, tó jẹ́ ìpèníjà káríayé, ìjọba yìí kò saláìmọ̀ gbogbo wàhálà tí àwọn oníjàgídíjàgan àti ọlọ̀tẹ̀ ń fà lórí ètò ààbò orílẹ̀-èdè wa. 
Wọ́n le loo àǹfààní yìí láti ṣe àwọn ìkọlù kan sí orílẹ̀ èdè wa. 
Ṣùgbọ́n àwọn ikọ̣̀ olóógun, àwọn àjọ elétò ààbò àti àjọ tó ń ṣe ìtọpinpin sì dúró ṣinṣin láti máa gbógun ti gbogbo ìkọ̣lù tó bá fẹ́ sẹlẹ̀. 
Bíi a ṣe ń sàmì sí ọjọ́ Àjíǹde ti ọdún yìí, ohunkóhun tó bá wù kó jẹ́, Mo gbà yín  níyànjú làti ṣàmúlo ipò tí a wà yìí , kí a sì gbiyànjú láti sètọ́jú ara wa , kí a sì wà ní àìléwu. 
Mo kí gbogbo  yín  kú àjọ̀dún ọjọ́ àjíǹde Kristi. 
Muhammadu Buhari Ààrẹ orílẹ̀ èdè Nàìjirià  
--- Ó gbóná fẹli-fẹli:Ìjàm̀bá iná ṣẹlẹ̀ nílé-iṣẹ́ ìsirò –owó
Ilé-isẹ́ paná-paná ti ní àwọn ti pa iná tó ń jó ilé- iṣẹ́ ìṣirò –owó  orílẹ̀ èdè Nàìjíríà (Accountant General of the Federation). 
--- COVID-19: Àwọn ènìyàn mẹ́fà (6) míràn tún jẹyọ lórílẹ̀ èdè Nàìjíríà
Àwọn ènìyàn mẹ́fà (6) míràn tún jẹyọ tí wọ́n ní ààrùn Corona (COVID 19 )  lórílẹ̀ èdè Nàìjíríà
Ní èyí tí ó jẹ́ kí iye àwọn tó ní ààrùn Corona jẹ́ òjìlénígba dín méjì (238), nígbà tí àwọn ènìyàn bí márùndínlógójì(35)  ti gba ìwòsàn , tí àwọn ènìyàn márùn ún (5) sì ti jẹ́ Ọlọ́run nípè. 
--- Ẹ pín ìrẹsì tí ẹ gbà lọ́wọ́ àwọn fàyàwọ́ fún ọmọ orílẹ̀ èdè Nàìjíría-Buhari
Ààrẹ̣ orílẹ̀ èdè Nàìjíría, Muhammadu Buhari ti pàṣẹ pé kí ilé-iṣẹ́ aṣọ́bodè pín ọkọ̀ àádọ́jọ (150) ìrẹsì tí wọ́n gbá sílẹ̀ lọ́wọ́ àwọn fàyàwọ́ fún gbogbo ìpínlẹ̀ tó wà lórílẹ̀ èdè Nàìjíría. 
Mínísítà fún ètò ìnáwó, ìsúná àti ètò ìlànà , abilékọ Zainab Ahmed ló sọ̀rọ̀ yìí pẹ̀lú àwọn akọ̀ròyìn , nílùú Àbújá. 
Ahmed tún sọ pé gbogbo àwọ̣n ọkọ̀ ìrẹsì ọ̀hún ni wọ́n ti fi ránsẹ́ sí àjọ tó ń mójútó ètò ọmọnìyàn àti ìṣẹ̀lẹ̀ pàjáwìrì láti pín àwọn ìrẹsì náà káàkiri. 
Ahmed ní ààrẹ tún ti fọwọ́sí àwọn ètò ìrànwọ́ irúgbìn tí wọn yóò kó lọ sí àwọn apá ibìkan lórílẹ̀ èdè Nàìjíríà. 
Mínísítà tún tẹ̀síwájú pé ìjọba ti dín owó tí àwọn àgbẹ̀ máa ń fi ra ajílẹ̀ láti ẹgbẹ̀rún márùn ún ààbọ̀ sí ẹgbẹ̀rún márùn ún náírà fún báàgì ajílẹ̀ kan. 
Ó tún sọ̣ pé àwọn ètò ìrànwọ́ míiràn yóò tún wá fún gbogbo àwọn ọmọ orílẹ̀ èdè Nàìjíríà. 
--- Ọjọ́ Àjíǹde kristi: Ìjọba orílẹ̀ èdè Nàìjíríà pàṣẹ ọjọ́ Ẹtì, Ajé fún ìsinmi
Ìjọba orílẹ̀ èdè Nàìjíríà ti pàṣẹ pé kí ọjọ́ Etì, ọjọ́ kẹwàá, oṣù kẹrin (April 10) àti ọjọ́ kẹtàlá , ọjọ́  Aje ́ jẹ́ ìsinmi láti  fi sayẹyẹ àjọ̀dún Àjíǹde ti krisiti.
Mínísítà fún ètò abẹ̣́lé, ọ̀gbẹ́ni Rauf Arégbéṣọlá ló kéde yìí nípasẹ̀ ìjọba àpapọ̀ lọ́jọ́ Ajé, nílùú Àbújá. 
Arégbéṣọlá wá rọ gbogbo àwọn ọmọlẹ́yìn kristi láti máa ṣàwòkọ́ṣẹ ìwà àti àbùdá Jésù kristi nípa fífi ẹ̀mí ìfẹ́, àlááfìa àti àànú hàn nínú ìwà àti ìṣe wọn. 
Arégbéṣọlá tún wá gbogbo ọmọ lẹ́yìn kristi láti lo àsìkò ayẹyẹ ọ̀hún fi gbàdúrà fún orílẹ̀ èdè Nàìjíríà àti gbogbo àgbáyé lápapọ̀ páàpáà jùlọ lásìkò àjàkálẹ̀ ààrùn COVID-19 tó gba gbogbo ayé kan. 
Mínísítà tún rọ̣ gbogbo ọmọ orílẹ̀ èdè Nàìjíríà láti máa sàtìlẹyìn fún gbogbo ìgbìyànjú ìjọ̣ba àpapọ̀ nípa gbígbógun ti ààrùn Corona. 
Ó wá rán gbogbo ọmọ orílẹ̀ èdè Nàìjíríà létí nípa àwọn ètò ìlànà tí àwọn aláṣẹ ti là sílẹ̀ lọ́nà àti dẹ́kun ìtànkálẹ̀ ààrùn Corona lórílẹ̀ èdè yìí pàápàá jùlọ nípa yíyẹra fún ènìyàn àti ṣíṣe ìmọ́tótó lásìkò ayẹyẹ ọ̀hún. 
Arégbéṣọlá wá kí gbogbo àwọn omọ lẹ́yìn kristi kú ayẹyẹ àjọ̀dún Àjíǹde.  
--- COVID-19: Gómìnà ìpínlẹ̀ Ọ̀yọ́ yege àyẹ̀wò, yóò bẹ̀rẹ̀ iṣẹ́ lónìí
Gómìnà ìpínlẹ̣̀ Ọ̀yọ́, Ṣ̣èyí Mákindé ti ní òun yege níbi àyẹ̀wò kejì tí wọ́n ṣe fún òun nípa ààrùn Corona, ó wá ṣèlérí láti bẹ̣̀rẹ̀ iṣẹ́ rẹ̣̀ lónìí, tó jẹ̣́ ọjọ́ Ajé. 
Mákindé sọ̀rọ̀ yìí láṣàálẹ́ ọjọ́ Àìkú lórí ẹ̀rọ Twittre rẹ̀ lásìkò tí o gba àbájáde èsì àyẹ̀wò kejì ọ̀hún. 
Ọgbọ̀ọjọ́ oṣù kẹta ni gómìnà Mákindé sọ̀rọ̀ lórí ẹ̀rọ Twitter rẹ̀ pé, òuń ní ààrùn Conona, ìyẹn COVID-19. 
Láti ìgbà yẹn ni gómìnà ọ̀hún ti wà nínú ìgbélé, kí ó tó di pé ó gba àbájáde èsì kejì nípa ààrùn Corona, ní èyí tí ó sọ pé kò ní ààrùn yìí.
--- COVID-19: Àwọn ènìyàn mẹ́jọ (8) míràn tún jẹyọ lórílẹ̀ èdè Nàìjíríà
Àwọn ènìyàn mẹ́jọ (8) míràn tún jẹyọ tí wọ́n ní ààrùn Corona (COVID 19 )  lórílẹ̀ èdè Nàìjíríà, ní èyí tí ó jẹ́ kí iye àwọn tó ní ààrùn Corona jẹ́ òjìlénígbadínmẹ́jọ (232). 
Àjọ tó ń gbógun ti àjàkálẹ̀ ààrùn lórílẹ̀ èdè Nàìjíríà (NCDC) ló kéde yìí lórí ẹ̀rọ̀  Twitter wọn, @NCDCgov,ní àṣálẹ́  ọjọ́ Àìkú,ọjọ́ karùn ún, oṣù kẹrin (Sunday 5th April ) ní déédé aago Mẹ́sàn án ààbọ̀( 9:30 P. m,Local Time). 
Nínú àwọn mẹ́jọ tí wọ́n ṣẹ̀ṣẹ̀ jẹyọ ọ̀hún ,márùn ún ( 5) ní ìpínlẹ̀ Èkó ,ẹyọ kan  ( 1 ) ní ìlú Àbújá, Federal Capital Territory (FCT) àti ẹyọ kan  (2) ní ìpínlẹ̀ Kàdúná. 
--- COVID-19: Gómìná ìpínlẹ̀ Èkó yóò tẹ̀síwájú nípa ètò ìrànwọ́
Gómìná ìpínlẹ̀ Èkó,ọ̀gbẹ́ni  Babájídé Sanwó-Olú, ti kéde pé àwọn kò ní dáwọ́ ètò ìrànwọ́ tí wọ́n ń pèsè fún àwọn tó kù díẹ̀ fún àti àwọn tí kò rọ́wọ́ họrí tí òfin ìgbélé ọjọ́ mẹ́rínlà tí ìjọba àpapọ̀ kéde rẹ̀  leè pa wọ́n lára. 
Sanwó-olú sọ̀rọ̀ yìí lẹ́yìn ìpàdé ìgbìmọ̀ aláákóso fún ètò ààbò tó wáyé ní ilé-gomínà ní ìpínlẹ̀ Èkó, pé gbogbo gbèsè tí àwọn aláìsàn, aláboyún àwọn tó wà nínú ewu pàjáwìrì, àwọn tí wọ́n fẹ́ ṣe iṣẹ́ abẹ fún tí wọ́n wà nílé-ìwòsàn alábọ́dé tàbí tí ìjọba ìpínlẹ̀ lásìkò òfin ìgbélé yìí ni àwọn ti san gbogbo owó tí wọ́n jẹ nílé ìwòsàn. 
Sanwó-Olú ní àwọn gbé ìgbésẹ̀ yìí láti jẹ́ kí ara tu àwọn aláìsàn , tí òfin ìgbélé ọ̀hún pa iṣẹ́ wọn lára lásìkò ààrùn COVID-19. 
Ó wá rọ̣ àwọn ọmọ ìpínlẹ̀ Èkó láti túnbọ̀ mú sùúrù fún ìjọba, Sanwo-Olu ní òfin ìgbélé náà tí ń so èso rere, ní èyí tí ó jẹ́ kí àjọ ètò ìlera àti àjọ tó ń gbógun tí ààrùn lórílẹ̀ èdè yìí leè máa tọpinpin   àwọn tó ní ààrùn Corona, tí wọ́n tì si ń gba ìtọ́jú ní ilé –ìtọ́jú àwọn aláìsàn tó wà ní, Yaba. 
Sanwó-Olú wa tẹpẹlẹ mọ́ ìgbesẹ̀ ìjọba láti túbọ̀ máa dáàbò bo ẹ̀mí àti dúkìá àwọn ará ìlú. 
Ó wá kìlọ̀ fún àwọn jàǹdùkú tí wọ́n leè fẹ́ máa lo àsìkò yìí láti da omi àlàáfíà rú, pé àwọn ti sọ fún agbófinró láti pèsè ètò ààbò fún ìpìnlẹ̀ náà fún wákàtí mẹ́rìnlélógún.
--- COVID-19: Àwọn ènìyàn mẹ́wàá (10) míràn tún jẹyọ lórílẹ̀ èdè Nàìjíríà
Àwọn ènìyàn mẹ́wàá (10) míràn tún jẹyọ tí wọ́n ní ààrùn Corona (COVID 19 )  lórílẹ̀ èdè Nàìjíríà, ní èyí tí ó jẹ́ kí iye àwọn tó ní ààrùn Corona jẹ́ okòólénígba àti mẹ́rìn (224). 
Nínú àwọn mẹ́wàá tí wọ́n ṣẹ̀ṣẹ̀ jẹyọ ọ̀hún ,mẹ́fà ( 6) ní ìpínlẹ̀ Èkó ,méjì ( 2 ) ní ìlú Àbújá, Federal Capital Territory (FCT) àti méjì (2) ní ìpínlẹ̀ Edó. 
--- COVID-19: Àwọn ènìyàn márùn ún míràn tún jẹyọ lórílẹ̀ èdè Nàìjíríà
Àwọn ènìyàn márùn ún míràn tún jẹyọ tí wọ́n ní ààrùn Corona (COVID 19 )  lórílẹ̀ èdè Nàìjíríà, ní èyí tí ó jẹ́ kí iye àwọ̣n tó ní ààrùn Corona jẹ́ okòólénígba dín mẹ́fa (214). 
Àjọ tó ń gbógun ti àjàkálẹ̀ ààrùn  lórílẹ̀ èdè Nàìjíríà (NCDC) ló kéde yìí lórí ẹ̀rọ  Twitter wọn, @NCDCgov,lásàálẹ́ ọjọ́ Àbámẹ́ta ní déédé aago Mẹ́wàá kọjá ìsẹ́jú mẹ́wàá( 10:10 p. m,Local Time). 
Nínú àwọn márùn ún tí wọn ṣẹ̀ṣẹ̀ jẹyọ ọ̀hún, mẹ́ta ( 3) ní ìpínlẹ̀ Bauchi  (Àríwá ìlà oòrùn ) àti méjì ( 2 ) ní ìlú Àbújá, Federal Capital Territory (FCT). 
--- A ó sa ipá wa láti gbógun ti ààrùn Corona ní Nàìjíríà- Chikwe Ihekweazu
Ìgbìmọ̀ ìjọba àpapọ̀ tó ń mójútó gbígbógun ti ààrùn Covid-19 ti rọ̣ àwọn olùdarí ilé-iṣẹ́ ìjọba àti aládàáni láti máa tẹ̣̀lé gbogbo ìlànà àti àyẹ̀wò tó ní ṣe nípa dídẹ́kun ààrùn Corona. 
Akọ̀wé àgbà fún ìjọba àpapọ̀ lórílẹ̀ èdè Nàìjíríà (SGF) àti alága ìjọba àpapọ̀  tó ń mójútó  gbígbógun ti ààrùn Covid-19 , Boss Mustapha ló sọ̀rọ̀ yìí nílùú Àbújá pẹ̀lú àwọn akọ̀ròyìn lọ́jọ́bọ̀. 
Ọ̀gbẹ́ni Mustapha ní ààrùn Corona yìí lágbára láti fi ẹ̣̀mí àwọn ènìyàn àti ètò ọrọ̀ ajé, ètò ààbò orílẹ̀ èdè Nàìjíríà sínú ewu. 
Ó wá rọ̣ gbogbo ọmọ orílẹ̀ èdè yìí pé kí wọ̣n rí gbogbo ìgbésẹ̀ tí ìgbìmọ̀ ọ̀hún ń gbé gẹ́gẹ́ bíi ọ̀nà láti dáàbò bo ìgbésí ayé tẹrú-tọmọ tó wà lórílẹ̀ èdè Nàìjíríà. 
Mínísítà fún ètò ìlera lórílẹ̀ èdè Nàìjíríà, Osagie Ehanire, tó jẹ́ ọ̀kan lára ìgbìmọ̀ ọ̀hún sọ pé: 
"A rọ gbogbo ọmọ orílẹ̀ èdè Nàìjíríà láti dúró sínú ilé wọn, kí wọ́n sì mójútó ètò ìlera wọn, nípa títẹ̀lé ètò ìlànà tí àjọ ètò ìlera làà sílẹ̀ àyàfi ẹni tí ó bá ṣẹ̀ṣẹ̀ dé láti ìrìnàjò nìkan ló ní àǹfààní láti rìn padà lọ sínú ilé rẹ̀ ". 
Olùdarí àjọ tó ń gbógun tí ààrùn kòkòrò lórílẹ̀ èdè Nàìjíríà, (National Center for Disease Control, NCDC), Chikwe Ihekweazu ní: 
Lójoojúmọ́ ni à ń fi àwọn òṣìṣẹ́ àti ohun èlò ránṣẹ́ sí ìpínlẹ̀ tí ààrùn Corona bá gbé jẹyọ ,a sì ń gbìyànjú láti sa ipá  wa lọ́nà tí a óò  fi dẹ́kun ààrùn Corona lórílẹ̀ èdè Nàìjíríà, bó tilẹ̀ jẹ́ pé àwọn nílò owó, irinsẹ̀,àwọn olùrànlọ́wọ́ ,ohun èlò àti àwọn nǹkan míràn. 
Ìgbìyànjú yìí kò rọrùn rárá, sùgbọ́n a fi ń dá gbogbo ìpínlẹ̀ tó wà lórílẹ̀ èdè Nàìjírìá lójú pé , a ò ní káá àárẹ̀ láti sa ipá wa nípa dídẹ́kun ààrùn Corona ní àwọn ìpínlẹ̀ tí ààrùn yìí bá ti gbé ń jẹyọ.  
--- COVID-19: Ìpínlẹ̀ Anambra àti ìpínlẹ̀ míràn ti bẹ̀rẹ̀ gbígba owó ìrànwọ́
Ìjọba àpapọ̀ ti ní ìpínlẹ̀ Anambra,Katsina àti Nasarawa yóò bẹ̀rẹ̀ sí ní máa gba owó ìrànwọ́ láti ọ̀dọ̀ àjọ tó ń mójútó ètò ọmọnìyàn, ìjàm̀bá pàjáwìrì àti ìdàgbàsókè àyíká. 
Mínísítà fún àjọ tó ń mójútó ètò ọmọnìyàn, ìjàm̀bá pàjáwìrì àti ìdàgbàsókè àyíká lorilẹ èdè Nàìjíríà, ọ̀dọ̀ àjọ tó ń mójútó ètò ọmọnìyàn, ìjàm̀bá pàjáwìrì àti ìdàgbàsókè àyíká , Sadiya Umar Farouq  ṣàlàyé pé ètò tí ìrànwọ́ owó tí àwọn ń ṣe ọ̀hun wà lára ìlérí tí ààrẹ Muhammadu Buhari ṣe láti pèsè ètò ìrànwọ́ lásìkò ìgbélé lọ́nà àtidẹ́kun ààrùn Covid-19. 
Ètò ìrànwọ́ náà wáyé ní ìpínlẹ̀  Anambra , ní ìjọba ìbílẹ̀ Anyamelum  (Wọọdu Anaku 1 & 2; Omor 1 & 2; Umerum Umumbo; Igbakwu; Ifite Ogwari 1 & 2; Umueje ati Omasi). 
Ètò ìrànwọ́ owó ọ̀hún tún wáyé ní àwọn ibi mẹ́ta kan ní Wamba, Wayo àti Nakere ní ìpínlẹ́ Nasarawa ,tó jẹ́ ààrin gbùngbùn orílẹ̀ èdè Nàìjíríà. 
Bákan náà, wọ̣n tún rí ìrànwọ́ owó yìí gba ní ìjọ̣ba ìbílẹ̀ mẹ́tàlélọ́gbọ̀n ní ìpínlẹ̀ Katsina. 
Àwọn ìjọba ìbílẹ̀ náà ni Bakori, Bindawa, Baure, Batagarawa, Dandume, Ingawa, Kaita, Mani, Musawa, Rimi ati Kankara.  
--- COVID-19: Ẹ máa san owó oṣù àwọn òṣìṣẹ́ lásìkò – ààrẹ Buhari
Ààrẹ Nàìjíríà, Muhammadu Buhari ti pàṣẹ fún àjọ amojuto ètò ìnáwó àti ètò ìlànà lórílèèdè láti máa sanwó oṣù àwọn òṣìṣẹ́. 
Ààrẹ sọ̀rọ̀ yìí nílé ààrẹ tó wà nílùú Àbújá lásìkò tó ń ṣèpàdé pẹ̣̀lú ìgbìmọ̀ ààrẹ tó ń mójútó ààrùn COVID-19, nípa ètò ọrọ̀ ajé orílẹ̀èdè yìí. 
Ààrẹ tún wá pàṣẹ fún àjọ ọ̣̀hún láti mójútó ètò amáyédẹrùn bíi àwọn ojú pópó ọkọ̀ àti ojú ọkọ̀ irin, kí wọ́n ṣì máa ṣe àmúlò àwọn irinsẹ́ orílẹ̀ èdè yìí. 
Alága ìgbìmọ̀ ọ̀hún, mínísítà fún ètò ìnáwó, ìsúná àti ìlànà orílẹ̀èdè, Zainab Ahmed, lásìkò tó ń báwọn akọ̀ròyìn ilé ààrẹ sọ̀rọ̀, lẹ́yìn ìpàdé náà. 
Ahmed alága ìgbìmọ̀ náà ní "Ààrẹ tún pàsẹ pé kí ìgbìmọ̀ náà rí i pé wọ́n ṣètò ìlànà tí yóò leè dáàbò bò àwọn akús̩è̩é̩ àti abarapá láwùjọ. "
Nínú àlàyé rè̩ sí àwo̩n akò̩rò̩yìn, ó nígbìmò̩ náà ti so̩ ìs̩è̩lè̩ ló̩wó̩ló̩wó̩ káàkiri àgbáyé fún ààre̩ nítorí COVID-19 àti ipa tó ní ló̩rò̩ jé wa.
Ó ní, “lóòótó ni Ààre̩ ti ní kí wó̩n sanwó os̩ù àwo̩n òs̩ìs̩é̩, kí wó̩n sì mójútó àwo̩n ètò amáyéde̩rùn bíi àwo̩n ojú pópó o̩kò̩, àti ojú o̩kò̩ irin kí wó̩n sì s̩àmúlò irins̩é̩ orílèèdè yìí
Kí iyì wa má baà so̩nù. Bákan náà, kí wó̩n s̩ètò ìrò̩rùn fún aláìní àti abarapá láwùjo̩.
Lórí ìdí abájo̩ ìpàdé náà, ó ní, “èrèdí ìpàdé náà ni láti sò̩rò̩ s̩ókí fún ààre̩ lórí bí ìs̩è̩lè̩ àsìkò yìí s̩e ń gbóhun tuntun yo̩ lójoojúmó̩. 
Bí ìpèníjà ìlera s̩e ń gbòòrò si, ó sì ń s̩àkóbá fún ìpínlè̩ gbogbo àti ìgbélé tó wà láti kápa gbígbòòrò ìpèníjà ìlera yìí.  
“Ìjìyà ìgbélé ni mímú ò̩rò̩ ajé náà fà bí ìgbín àti ìgbésè̩ tí ó ye̩ ní gbígbé láti lè dènà okùnfà búburú lórí fífà bíi ìgbín àwo̩n o̩jà òun òkòwò.”
Ọ̀kan lára ìgbìmọ̀ ọ̀hún, ìye̩n mínísítà ìpínlẹ̀ fún ètò epo rọ̀bì lórílẹ̀èdè yìí, Timipre Sylva, ní ètò ọrọ̀ ajé orílẹ̀ èdè yìí kò fararọ nítorí ààrùn COVID-19, àti pé, owó epo ń jábó̩ lójoojúmó̩, èyí ló s̩e okùnfà ìso̩nís̩ókí fún ààre̩ lóòrèkóòrè.
Aláákóso ilé-ìfowópamọ́ tìjọba àpapọ̀ (CBN), Godwin Emefiele, ní ètò ọ̣rọ̀ ajé orílẹ̀ èdè Nàìjíríà kò rẹ́ẹ́rìń rárá yàtọ̀ sí báwọn ènìyàn ṣe rò ó lọ́kàn. 
Ó ní,”ètò o̩rò̩ ajé lágbàáyé gan-an, báa s̩e mò̩, yóò jìyà àwo̩n ìs̩òro ìdàgbàsókè ó sì tún lè mú àkùdé bá ètò o̩rò̩ ajé lágbàáyé. 
Nítorí náà, à ń gbìyànjú láti rí ohun tá lè s̩e gé̩gé̩ bíi orílèèdè láti borí ìs̩òro ló̩wó̩ló̩wó̩ ká má ba ko̩rí só̩nà àìda tó̩pò̩ lo̩.
“Kò ní ro̩rùn s̩ùgbó̩n a kàn le fi da àwo̩n ènìyàn wa lójú pé à ń s̩is̩é̩ gan-an lórí rè̩ àti pé a óò wa ojútùú si, àwo̩n o̩mo̩ orílè̩-èdè Nàìjíríà á sì s̩e rere síi.    
Àwọn tó wà níbi ìgbìmọ̀ ọ̀hún náà ni mínísítà ìpínlẹ̀ fún ètò ìsúná àti ètò ìlànà orílẹ̀ èdè, Clement Àgbà àti aláà́kóso ilé-iṣẹ́ epo rọ̀bì (NNPC), Mela Kyari.  
--- Alákóso àwọn asọ́bodè gbósùbà fún àwọn òsìsẹ́ rẹ̀
Alákóso àwọn asọ́bodè lórílẹ̀ èdè Nàìjíríà ti gbósùbà fún àwọn òṣìsẹ́ rẹ̀ bí wọ́n ṣe fakọyọ àti ìwà akínkanjú tí wọ́n ń hù lásìkò ti òfin ìgbélé láti dẹ́kun ààrùn Corona ti wọ ọjọ́ mẹ́ta báyìí. 
Ọ̀gbẹ́ni Àlí ní àwọn ìròyìn tí òun ń gbọ́ nípa àwọn òṣìṣẹ́ rẹ̀ nípa ìwà akínkanjú tí wọ́n ń hù lásìkò ìpèníjà tó ń dojúkọ orílẹ̀ èdè Nàìjíríà nípasẹ̀ ààrùn Corona, pàápàá jùlọ láti dáàbò bo àwọn ibùdó ọkọ̀ ojú omi. 
Ó wá rọ àwọn òṣìṣẹ́ rẹ̀ láti máa tẹ̀lé ìlànà tí àwọn òṣìṣẹ́ ètò ìlera là sílẹ̀ nípa fífọ ọwọ́ wọn, yíyẹra fún àwọn ènìyàn  àti nípa lílo ọsẹ a-pa kòkòrò lóòrè-kóòrè. 
Ó wá gbàdúrà pé kí Ọlọ́run wo àwọn tí ààrùn COVID-19 mú fún ìwòsàn kíákíá, kí Ọlọ́run sì tún wo orílẹ̀ èdè Nàìjíríà  àti àgbáyé sàn. 
--- COVID-19: ilé-iṣẹ́ ológun ní irọ̣́ ni fídíò tí wọ́n ń gbé káàkiri
Ilé-iṣẹ́ ológun ti ní irọ́ ni fídíò tí àwọn ènìyàn ń gbé káàkiri lórí ẹ̀rọ ayélujára àti ní ilé-iṣẹ́ ìròyìn láti ba ilé-isẹ́ ọ̀hún lórúkọ jẹ́. 
Olùdarí ẹ̀ka ìròyìn àti ìkéde fún ilé-isẹ́ náà, ọ̀gágun John Enenche ló sọ̀rọ̀ yìí lọ́jọ́rú pé ìṣẹ̀lẹ̀ tó wà nínú fídíò tí àwọn ènìyàn ń gbé káàkiri náà wáyé lọ́dún 2012 àti 2013, ní èyí tí àwọn ẹni ibi ń lò lásìkò tí ìjọba orílẹ̀ èdè yìí pàṣẹ pé kí àwọn ọmọ ogun wà lára àwọn òṣìṣẹ́ elétò ààbò láti ràn wọ́n lọ́wọ́ lásìkò òfin ìgbélé, láti dẹ́kun ìtànkálẹ̀ ààrùn COVID-19. 
Ọ̀gágun John Enenche ni  Mo wá rọ gbogbo àwọn ọmọ orílẹ̀ èdè Nàìjíríà láti rí  fídíò tí wọ́n ń gbé káàkiri gẹ́gẹ́ bí iṣẹ́ ọwọ́ àwọn ẹni ibi láti ba ilé-isẹ́ ológun lórúkọ jẹ́.
Ilé-iṣẹ́ ológun kò ní ká à árẹ̀ nípa ojúṣe rẹ̀ láti máa tẹ́lẹ̀ òfin orílẹ̀ èdè Nàìjíríà áti láti máa dáàbò bo àwọn omọ orílẹ̀ èdè yìí. 
--- COVID-19: Àwọn mẹ́tàlélógún(23) mìíràn tún jẹyọ lórílẹ̀ èdè Nàìjíríà
Àwọn mẹ́tàlélógún (23) mìíràn tó jẹ́ ọmọ orílẹ̀ èdè Nàìjíríà ni wọ́n tún ní ààrùn Corona, (COVID-19) báyìí. 
Àwọn kan tó ní ààrùn Corona tún jẹyọ ní ìpínlẹ̀ Èkó, ìlú Àbújá, Akwa Ibom, Kaduna ati Bauchi. 
Gẹ́gẹ́ bí  àjọ tó ń gbógun tí ààrùn kòkòrò (Nigerian Centre for Disease Control, NCDC,)ṣe sọ pé , wọ́n rí mẹ́sàn án( 9) ní ìpínlẹ̀ Èkó,méje (7)ní ìlú Àbújá, FCT, márùn ún (5) ní ìpínlẹ̀  Akwa Ibom, ẹyọ kan (1) ní ìpínlẹ̀ Kàdúná àti ẹyọ kan (1) ní ìpínlẹ̀ Bauchi. 
Gbogbo àwọn tó ti ní ààrùn Corona lórílẹ̀ èdè Nàìjíríà wá jẹ́ mẹ́rìnléláàdọ́sàn án (174) tí àwọn mẹ́sàn án yege àti àwọn méjì sì ti gbẹ́mì  mìì.
--- COVID-19: Ẹ wo ìlú Àbújá bó se pa lọ́lọ́
Tó bá jẹ́ pé al̀ùfáà tàbí babaláwo tó mọfá-mọ̀pẹ̀lẹ̀ ló jíṣẹ́ fún gbogbo ọmọ orílẹ̀ èdè Nàìjíríà pé, ààrun kan ń bọ̀ , tí yóò jẹ́ kí tẹrú-tọmo, tonílé, tàlejò fìdìí mọ́lẹ́ wọn. 
Pé ààrùn kan ń bọ̀, tí yóò jẹ́ kí onísòwò ti sọ́ọ̀bù rẹ̀ pa, pé ààrùn kan ń bọ̀ tí yóò jẹ́ kí gbogbo àwọn tó máa ń tẹkọ̀ létí lọ sí ilẹ̀ òkèèrè nítorí ẹ̀fọ́rí tàbí àìsàn ráńpẹ́, kọ̀ láti sálọ bíi ìṣe wọn, pé wọn yóò  jókòó sílé , mo mọ̀ dájú pé gbogbo ọmọ orílẹ̀ èdè Nàìjíríà ni wọn yóò sọ pé kí  onítọ̀hún tàbí  fún babaláwo ọ̀hún pé ifá rẹ̀ kọ̀ fọ rere. 
Àmọ́sá, ṣé bó ṣe wu olúwa ló ń ṣọlá, bó ṣe wu aṣẹ̀dàá  ló ń hùwà. Ààrùn COVID-19, ààrùn Corona wọ orílẹ̀ èdè Nàìjíríà, gbogbo wa pa lọ́lọ́, ààrùn tí kò mọ olówó, tálákà, kó dà ààrùn tí kò mọ ibi tó ti wá, lórílẹ̀ èdè China. 
Ohun tí ó dá mi lójú ni pé, lábẹ́ bó ti wù kó rí, orílẹ̀ èdè Nàìjíríà yóò yege, orílẹ̀ èdè Nàìjíríà yóò bọ́ lọ́wọ́ ààrùn Corona. 
Ó di dandan ká bọ̣́ lọ́wọ́ ààrùn corona. 
Tí ààrùn Corona bá kúrò lórílẹ̀ èdè Nàìjíríà, ó yẹ kí gbogbo ọmọ orílẹ́ èdè Nàìjíríà kọ́ ọgbọ́n kan tàbí ìkejì níbẹ̀ pé, ẹni tí Ọlọ́run kò leè mú, ó dájú pé Ọlọ́run kò tíì dá onítọ̀hún. 
Ó yẹ kí gbogbo wa lórílẹ̀ èdè Nàìjíríà kọ́ ọgbọ́n pé, àjò kò dà bíi ilé, bí ọkọ̀ sì ròkun, rọ̀sà, ilé náà sì ni àbọ̀simi oko. 
Tó bá jẹ́ pé, a ti tún gbogbo ilé-ìwòsàn ìjọba yálá ti ìjọba àpapọ̀ tàbí ti ìpínlẹ̀, gbogbo ilé ìtọ́jú yálà alábọ́dé tàbí gbogbo àwọn ilé-ìwòsàn fásitì tó wà lórílẹ̀ èdè wa jẹ́ ojúlówó, jẹ́ èyí tó wà ní ìbámu pẹ̀lú gbogbo àwọn ilé-ìwòsàn tó wà nílẹ̀ òkèèrè, tí àwọn olówó wa máa ń sálọ lásìkò tí wọ́n bá ní àìsàn ráńpẹ́,tó bá jẹ́ pé  gbogbo àwọn ilé-ìwòsàn wa gbóuńjẹ fẹ́gbẹ́ gbàwobọ̀, ìwọ̀nba ni wàhálà àti ìdààmú tí ààrùn Corona kó wa sí lórílẹ̀ èdè Nàìjíríà ìbá jẹ́. 
Ìmọ̀ràn mi ni wí pé, kí gbogbo wa forí-korí, fikùn lukùn, nítorí pé àgbájọwọ́ la fi ń sọ̀yà, ọwọ́ kan kò gbẹ́rù dórí, Kí á gbìyànjú láti yanjú gbogbo àwọn kùdìẹ̀-kudiẹ tó wà lórílẹ̀ èdè yìí, yálà nílé ìwòsàn wa gbogbo, tàbí nípa ètò ọrọ̀ ajé, kí orílẹ̀ èdè wa leè gòkè àgbà. 
Àbọ̀ ọ̀rọ̀ là ń sọ fọ́mọlúàbí, tó bá dénú tán, yóò di odidi. ẹ sẹ́ púpọ̀. 
--- Títìpa: ìjọba àpapọ̀ bẹ̀rẹ̀ pínpín ogún ẹgbẹ̀rún náírà nílùú Àbújá
Lọ́nà àtimú ìrọ̀rùn bá àwọn ènìyàn tó ń gbé nílùú Àbújá nípasẹ̀ òfin ìgbélé ti ààrẹ Muhammadu Buhara kéde rẹ̀, ìjọba orílẹ̀ èdè Nàìjíríà ti bẹ̀rẹ̀ sí ń pín ogún ẹgbẹ̀rún náírà owó ìrànwọ́ fún àwọn tó ń gbé ní ìjọba ìbílẹ̀ Kwali.̀  
Mínísítà fún ètò ọmọnìyàn, ìṣẹ̀lẹ̀ pàjáwìrì àti ìdàgbàsókè àwùjọ, Hajiya Sadiya Umar Farouq ló sọ eléyìí lásìkò tí wọ́n ń pín owó ọ̣̀hún ní òwúrọ̀ ọjọ́rú. 
Ilé akéde Nàìjíríà sọ pé, àwọn ènìyàn tí iye wọn jẹ́ àádọ́wàá (190) ni wọ́n ti jẹ àǹfààní ogún ẹgbẹ̀rún (N20,000 ) ni ìjọba ìbílẹ̀ Kwali báyìí. 
Hajiya Farouk ní àwọn ènìyàn tí wọ́n jẹ àǹfààní owó ọ̀hún ló jẹ́ pé ẹgbẹ̀rún ún márùn ún, ni wọ́n máa ń gbà tẹ́lẹ̀, lóṣooṣù, tí wọ́n wá fún wọn ní ogún ẹgbẹ̀rún lásìkò yìí fún owó oṣù mẹ́rin lẹ́èkan náà fún wọn. 
Ó tẹ̀síwájú pé ẹgbẹ̀rún márùn ún àwọn ènìyàn ni yóò jẹ àǹfààní owó ìrànwọ́ ọ̀hún nílùú Àbújá. 
--- Owó epo ọkọ̀ ayọ́kẹ́lẹ́ tún ti dínkù sí N123.50
Ìjọba orílẹ̀ èdè Nàìjíríà tún ti fọwọ́sí àdínkù owó epo ọkọ̀ ayọ́kẹ́lẹ̀ lórílẹ̀ èdè Nàìjíríà sí  náírà mẹ́tàlélọ́gọ́fà ààbọ̀ (N123. 50, per Litre) fún líta kan. 
Alákòóso àgbà fún ilé-iṣẹ́ tó ń ṣàmójútó owó orí epo ọkọ̀ ayọ́kẹ́lẹ́ lórílẹ̀ èdè Nàìjíríà,(Petroleum Products Pricing Regulatory Agency) Abdulkadir Saidu, ló kéde yìí láṣàálẹ́ ọjọ́ Ìsẹ́gun. 
Sàídù ní àdínkù owó epo ọ̀hún yóò bẹ̀rẹ̀ ní ọjọ́ kíńní, oṣù kẹrin, Ọdún 2020 (April 1 2020), gbogbo ilé-iṣẹ́ tí wọ́n gbé ń ta epo ọkọ̀ ayọ́kẹ́lẹ́ ní jákè-jádò orílẹ̀ èdè Nàìjíríà ló gbọdọ̀ tẹ̀lé ìfilọ̀ yìí. 
--- COVID-19 : Àwọn méjìlá míràn tún jẹyọ lórílẹ̀ èdè Nàìjíríà
Àwọn alárùn kòrónà ní Nàìjíríà (COVID-19 ) ti di mọ́kànléláàdọ́jọ ( 151)  lórílẹ̀ èdè Nàìjíríà báyìí. 
Àjọ tó ń mójútó àjàkálẹ̀ ààrùn lórílẹ̀ èdè Nàìjíríà tún tikéde lórí ẹ̀ro Twitter wọn  @NCDCgov, , pé àwọn mẹ́sàn án (9) mìíràn tún ti jẹyọ ní ìpínlẹ̀ Ọ̀sun, méjì (2) ní ìpínlẹ̀ Ẹdó,  ẹyọ kan(1) ní ìpínlẹ̀ Èkìtì. 
--- COVID-19: Ààrẹ Buhari dúpẹ́ lọ́wọ́ àwọn ènìyàn, ilé-iṣẹ́ fún àtìlẹ́yìn 
Ààrẹ Muhammadu Buhari ti fi ìdúpẹ́ àtinúwá rẹ̀ hàn sí ìs̩e rere àwọn olúdarí ilé-iṣẹ́, àwọn ajíhìnrere, àwọn olórin àti ẹnìkọ̀ọ̀kan tó ṣàtìlẹ́yìn fún ìjọba láti gbógun ti àjàkálẹ̀ ààrùn  COVID-19 tó kọlu ètò ọrọ̀ ajé àgbáyé. 
Ààrẹ dúpẹ́ lọ́wọ́ ilé-iṣe tó ń ta epo rọ̀bì to fọwọ́sowọ́pọ̀ pẹ̀lú ilé-isẹ́ (NNPC) láti fun won ni ọgbọ́n mílíọ́nù dọ́là, ó tún dúpẹ́ lọ́wọ́ ọ̀kan lára àgbà ẹgbẹ́ (APC), Asíwájú Bólá Tinubu, Dr Mike Adénúgà, ìyáàfin  Fólórunshó Alákijà tó ti ilé-epo  Famfa , àti Dr Emeka Offor, tí ò darapọ̀ mọ́ àwọn ọmọ Nàìjíríà  láti ṣèrànwọ́ ètò ìlera àti ilé-ẹ̀kọ́. 
Ààrẹ tún fi inú dídùn dúpẹ́ lọ́wọ́ àwọn onínú rere wọ̀nyí, ilé-ìfowópamọ́ Zenith Bank PLC, tí ó pèsè  ìrànwọ́ níbi ètò ìlera. Ààrẹ tún dúpẹ́ lọ́wọ́ ilé –ìfowópamọ́  Keystone bank, First Bank Plc àti olùdarí ilé-ìjọ́sìn Dunamis International Gospel Centre, Dr Paul Enenche, àti ìyàwó rẹ̀, Dr Becky Enenche. 
Ààrẹ tún dúpẹ́ gidigidi lọ̣́wọ́ ilé-iṣẹ́ Stallion Group àti àjọ̣ tó mójútó ètò ìgbafẹ́ àti ìdárayá pàápàá jùlọ akọrin ìlú mọ̀-ọ́n-ká, Innocent Idibia Tuface fún ìrànlọ́wọ́ wo̩n.
Ìtúns̩e ètò ìlera 
Ààrẹ Buhari wá fi dá gbogbo ọmọ orílẹ̀ èdè Nàìjíríà lójú pé, àwọn yóò lo owó náà bó se tọ́ láti fi gbogun ti ìtànkálè̩ COVID-19 àti fúntùnúns̩e ilé-ìwòsàn. 
Ó ro̩ gbogbo afúnni láti fowó náà ráns̩é̩ sí ikò̩ ààre̩ amójútó ààrùn kòrónà (COVID-19).
Ààrẹ tún wá rọ̣ àwọn ọmọ orílẹ̀ èdè Nàìjíríà kí wó̩n tè̩lé ìlànà tí ilé-is̩é̩ ìlera, ìjo̩ba ìpínlè̩ àti ikò̩ amújótó ààrùn lóríléèdè (NCDC), tí òs̩ìs̩é̩ rè̩ ń s̩is̩é̩ ló̩sàn-án lóru kí gbogbo ènìyàn lórílèèdè le wà ní àlááfíà. 
Ó ní ìpèníjà tí ó ń dojúko̩ orílè̩ èdè wa, àti àwo̩n orílè̩ èdè yòókù lágbàáyé, yóò nílò àtile̩yìn owó, ìrònú ati èròjà látò̩dò̩ ilé-is̩é̩ àti ènìyàn, pè̩lú ìfo̩wó̩sowó̩pò̩ o̩mo̩ Nàìjíríà láti lè kápa ìtànkálè̩ ààrùn kòrónà náà.
--- Covid-19: Ìgbìmọ̀ yóò tẹ̀lé ìlàna kí wọ́n tó ṣèrànwọ́ lásìkò ìgbélé
Akọ̀wé àgbà ti ìjọba àpapọ̀, Boss Mustapha ní ìgbìmọ̀ kò ní pẹ́ s̩e àgbéjáde ètò ìlànà tí wọn yóò tẹ̀lé láti ṣe ìrànwọ́. 
Ààrẹ Muhammadu Buhari ti fọ̣wọ́sí yíyan ìgbìmọ̀ tí yóò máa ṣe àmojútó ètò okòòwò ní orílẹ̀ èdè Nàìjíríà, ní èyí tí igbákejì ààrẹ, Yemí Òsínbàjò yóò máa darí rẹ̀. 
Akọ̀wé àgbà fún ìjọba àpapọ̀, Mr Boss Mustapha ló sọ̀rọ̀ eléyìí lásìkò ìfilọ́lẹ̣̀ ti ìgbìmọ̀ náà ní ìlú Àbújá. 
Akọ̀wé àgbà náà tún sọ pé ìjọba yan ìgbìmọ̀ ọ̀hún láti lee máa fún àwọn ènìyàn tára ń ni nílùú Àbújá, Èkó àti Ògùn  lásìkò ìgbélé yìí, kí ó lè dẹ́kun ìtànkálẹ̀ ààrùn Covid-19 ní Nàìjíríà. 
A ṣẹ̀ṣẹ̀ bẹ̀rẹ̀ ni, a ò tíì mọ ìgbà tí ìṣẹ̀lẹ̀ yìí máa tán, sùgbọ́n mo nígbàgbọ́ pé, a ó bẹ̀rẹ̀ ètò náà láìpẹ́, àwọn ètò ìlànà  
Òun, ìgbìmọ̀ náà yóòọ̀ kéde láìpé̩ ìlànà tí wọn yóò tẹ̀lé. 
--- Ìgbélé COVID-19: Àwo̩n Gómìnà s̩èlérí mímójútó ìlo̩kiri e̩rù pàtàkì
Ẹgbẹ́ àwọn gómìnà Nàìjíríà (NGF) ti ṣèlérí pé àwọn yóò mójútó bí àwọn ẹrù tó ṣe pàtàkì yóò ṣe máa lo̩kiri lóríléèdè Nàìjíríà lásìkò ìgbélé láwọn ìpínlẹ̀ kò̩ò̩kan wò̩nyí. 
Nínú àtẹ̀jáde kan tí ẹgbẹ́ náà kọ pé lásìkò ìpàdé tí wọ́n ṣe lórí ẹ̀rọ ayélujára lọ́jọ́ Àìkú, ní èyí tálága ẹgbẹ́ ọ̀hún, Gómìnà ìpínlẹ̀ Èkìtì, Káyòdé Fáyẹmí fọwọ́ṣí. 
Àtẹ̀jáde ọ̀hún tó te̩ àwọn akò̩ròyìn ló̩wó̩ lójó̩ ajé ní Abuja so̩ pé àwo̩n gómìná s̩èpàdé lórí è̩ro̩ ayélujára, sò̩rò̩ lórí ìtànkálè̩ kòrónà káàkiri orílèèdè Nàìjíríà.
Nínú abala àtè̩jáde náà, ó so̩ pé: “àwo̩n gómìnà ti s̩e ìlérí láti rí i dájú pé àwo̩n è̩rù pàtàkì lo̩ káàkiri orílè̩ èdè yìí ní àkókò ìgbélé.
Ní Se̩kitáríàtì NGF, òfin gbígbé àwo̩n e̩rù pàtàkì káàkiri yóò jáde wo̩n á sì fi fún gbogbo ìjo̩ba ìpínlè̩ ní orílè̩-èdè.
E̩gbé̩ tó s̩e àte̩numó̩ ìdí fún fo̩wó̩sowó̩pò̩ láàrin ètò ìlèra ìjo̩ba àpapò̩, àjo̩ amójútó ààrùn ní Nàìjíríà (NCDC) àti àwo̩n ilé-is̩é̩ ní ìpínlè̩ láti kí́n ìgbésè ìdènà ìtànkálè̩ ààrùn náà.
Àwọn gómìnà tún fẹnukò láti máa ṣèpàdé pọ̀ lóòrè-kóòrè àti lọ́sẹ̀-ọ̀sẹ̀ lórí ẹ̀rọ̣ ayélujára lórí ààrùn corona àti ìgbésẹ̀ tí wọn ń gbé lórí rẹ̀. 
Fáyemí sọ fún àwọn gómìnà nípa ìgbésẹ̀ tÍkò̩ ìjọba àpapọ̀ amójútó ààrùn Korona ń gbé àti àwọn ilé-iṣẹ́ aládàáni, nípasè̩ ìpèsè oúnje̩, ohun mímú àti e̩gbé̩ olóògùn èyí té̩gbé̩ a-sohun-títà ti Nàìjíríà (MAN) darí. 
Àwo̩n Ilé-iṣẹ́ aládàáni yòókù ni MTN Foundation àti àwo̩n e̩gbé̩ a-fi-nǹkan lè̩ èyí tí Aliko Dangote àti Herbert Wigwe darí. 
Àtẹ̀jáde náà ní àwo̩n gómìnà tún gba ìròyìn láìpé̩ láti ò̩do̩ mínísítà fún ètò ìlera, Dr Osagie Ehanire, àti olùdarí àjọ NCDC, Dr Chikwe Ihekweazu, lórí ìgbésẹ̀ tí ìjọba àpapọ̀ ń gbé láti dẹ́kun ìtànkálè̩ ààrùn COVID-19 lórílèèdè.  
Ó fikún-un pé àwo̩n méjéèjì fún àwo̩n gómìnà níròyìn lóòrèkóòrè lórí ètò láti mú ibi àyè̩wò àti ìtó̩jú alárùn kòrónà ní àwo̩n ìpínlè̩ gbòòrò si.
--- COVID-19: Olùdarí òs̩ìs̩é fún Ààre̩ Bùhárí sò̩rò̩ lórí ipò rè̩
Olùdarí òṣìṣẹ́ fún ààrẹ orílẹ̀ èdè Nàìjíríà, Abba Kyari, ti ní kò sí ohun tó ṣe ìlera òun sùgbọ́n òun yóò lọ fún àyẹ̀wò ààrùn Corona mìíràn ní ìpínlẹ̀ Èkó. 
Adarí ọ̀ún sọ̀rọ̀ lọ́jọ́ Àìkú lórí ẹ̀rọ twitter rẹ @NGRPresident sọ pé òun ti ṣètò ìtọ́jú fún ara òun láti leè dín wàhálà àwọn òṣ̣ìṣ̣ẹ́ elétò ìlera tí wó̩n bò kù. 
“Mo ní àwo̩n alábòójútó tèmi nítorí àtilè dín wàhálà èto ìlera ìlú kù, tí wó̩n ń kojú ìpèníjà,” Kyari ló so̩ èyí. 
Kyari ní ara òun balè̩ àti pé òun kò ní ìrírí gbígbóná àti àwo̩n ohun àìléra mìíràn tó rò̩ mó̩ àrùn ò̩hún. 
“Gẹ́gẹ́ bí ọ̀pọ̀lọpọ̀ ènìyàn tó jé̩ alárùn kòrónà, èmi kò tíì ní ìrírí ìgbónára tàbí àwọn ohun àìléra mííràn tó níí ṣe pẹ̀lú ààrùn Corona. 
Mo ń ṣe iṣẹ́ mi láti ilé, mo sì ní ìrètí pé màá tètè padà sẹ́nuuṣ̣ẹ́. 
Mo láwọn ọ̀dọ́ , onímò̩,  ọló̩gbó̩n àti afìfé̩s̩is̩é̩ alábàás̩is̩é̩pò̩ , tí wọ́n sì ń  s̩iṣẹ́ lọ́jọ́ méje láàrín ọ̀sẹ̀ , tí kò sọjọ́ kan fún ìsinmi. 
A ó tún tẹ̀síwájú bí a ti ń ṣe láti bí ọdún márùnún sẹ́yìn láti máa sin ààrẹ àti àwọn ènìyàn orílẹ̀ èdè Nàìjíríà.” Kyari s̩àfikún.   
Ò̩rò̩ láti e̩nu Olùdarí àwo̩n òs̩ìs̩é̩ ti Ààre̩, nípa ipò ìlera rè̩:
Ara rè̩ balè̩ o sì wàpa– Lílo̩ sí Èkó fún àyè̩wò àti ìtó̩jú si – “Mo ní àwo̩n alábòójútó tèmi nítorí àtilè dín wàhálà èto ìlera ìlú kù, ti wó̩n ń kojú ìpèníjà.” 
Ó tún dúpẹ́ lọ́wọ́ àwọn òṣ̣ìṣ̣ẹ́ elétò ìlera tó ń s̩is̩é̩ jákè-jádò Nàìjíríà, tí wọ́n ń fẹ̀mí ara wọn wéwu fún o̩mo̩ Nàìjíríà gbogbo. Ó tún gbós̩ùbà fun ọmọ Nàìjíríà nítorí ìtọ́jú tí wọn fun aláìní. 
Kyari ro̩ o̩mo̩ Nàìjíríà fún sùúrù nígbà ìgbaninímò̩ràn lórí ìmó̩tótó ara, gbigba ìmò̩ràn rere látò̩dò̩ àwo̩n adarí, ko̩tíikún sí àwo̩n ìròyìn oníró̩ àti títèlé ìtó̩só̩nà ìjìnnà-síra-e̩ni. 
--- COVID-19: Àwọn tí wón s̩àyèwò fún tó sì ní ààrun corona ni Nàìjíríà ti di mọ́kànléláàdọ́fà (111)
Ilé- iṣẹ́ tó ń gbógun ti àjàkálẹ̀ ààrùn (NCDC) lórílèèdè Nàìjíríà ti kéde pé àwọn mẹ́rìnlá mìíràn ti ní ààrùn Corona (COVID-19) lórílèèdè yìí. Àwọ̣n mẹ́sàn án ní ìpínlẹ̀ Èkó àti márùn ún ní FCT, Àbújá. 
Láti aago mẹ́sàn-án ààbọ̀, lọjọ́ kọkàndínlọ́gbọ̀n, àwọn tó ní ààrùn Corona ti di mọ́kànléláàdọ́fà, ò̩kán kú, s̩ùgbó̩n ìpínlẹ̀ Èkó ló sì ń gbégbá orókè báyìí pẹ̀lú alárùn ènìyàn tó jẹ́ méjìdínláàdọ́rín. 
--- COVID-19:Àar̀ẹ Buhari pàsẹ pé kí wọ́n ti Èkó, Ògùn àti Àbújá (FCT) pa
Lọ́nà àti dẹ́kun ààrùn Corona , tí a mọ̀ ṣí COVID-19 , ààrẹ orílẹ̀ èdè Nàìjíríà, Muhammadu Buhari ti pàsẹ pé kí ó máa sì wíwọlé tàbí jíjáde  yálà àwọn ènìyàn tàbí ọkọ̀ nílùú Èkó , Ògùn àti Àbújá. 
Ààrẹ sọ̀rọ̀ yìí lásìkò tó ń se ìgbóhùnsáfẹ́fẹ́, lááṣáálẹ́ ọjọ́ Àìkú, pé òfin wíwọlé tàbí jíjáde  yóò bẹ̀rẹ̀ ní aago mọ́kànlá, ọgbọ̀ọjọ́, oṣù kẹta, ọdún 2020. 
Nípa ìmọ̀ràn láti ọ̀dọ̀ àwọn àjọ tó ń mójútó ètò ìlera àti àjọ tó ń mójútó gbígbógun ti ààrùn lórílẹ́ èdè Nàìjíríà, nítorí náà mo pàṣẹ, pé kó ní sí wíwọlé tàbí jíjáde nílùú Èkó, Ògùn àti FCT Àbújá fún odidi ọjọ́ mẹ́rìnlá gbáko bẹ̀rẹ̀ láti  aago mọ́kànlá, ọgbọ̀ọjọ́, oṣù kẹta,ọdún 2020. 
Ohun tó fàá ti ìpínlẹ̀ Ògùn ni pé ìpínlẹ̀ náà súnmọ́ ìpínlẹ̀ Èkó àti bí àwọn ọkọ̀ ṣe pọ̀ ní àwọn ìpínlẹ̀ méjèèjì náà. 
Gbogbo àwọ̣n tó wà ní àwọn ìpínlẹ̀ wọ̀nyí gbọ́dọ̀ wà nínú ìgbélé. Kò ní sí ètò ìrìnnà láti ìpínlẹ̀ kan ṣí èkejì. 
Gbogbo ilé-iṣẹ́ àti ọ́fíísì tó wà ní àwọn agbègbè yìí gbọ́dọ̀ wà ní títì pa lásìkò yìí. 
Ààrẹ Buhari ní àwọn gómìnà ìpínlẹ̀ Èkó, Ògùn àti mínísítà ìlú Àbújá ti mọ̣̀ nípa ìgbélé yìí. 
Bákan náà, gbogbo àwọn adarí ilé-iṣẹ́ elétò ààbò àti ìtọpinipin ti mọ̀ nípa ètò ọ̀hún. 
Ààrẹ ní ìjọba òun yóò lo àsìkò ìgbélé ọ̣̀hún láti ṣe ìtọpinpin àwọ̣n tí wọ́n ti ṣalábàápàdé àwọn tó ní ààrùn Korona náà. 
Ààrẹ ní òfin náà kò mú àwọn ilé-ìwòsàn àti àwọn elétò ìlera àti ilé-iṣẹ́ epo àti pín egbòogi òyìnbó. 
Bákan náà, gbogbo àwọn ilé-iṣẹ́ tó ń pèṣè àti àwọn tó ń ta ouńjẹ, ilé-epo rọ̀bì àti ilé-iṣẹ́ tó ń ta epo ọkọ̀ ayọ́kẹ́lẹ́, ilé-iṣẹ́ mọ̀nà-mọ́ná àti ilé-iṣẹ́ aládàáni alámòójútó ètò ààbò.  
Ààrẹ ní bó tilẹ̀ jẹ́ pé òfin ètò ìgbélé kò mú àwọn ilé-iṣẹ́ wọ̀nyí síbẹ̀ ètò yóò wà nípa ibi tí wọn leè lọ. 
Àwọn òṣìṣẹ́ ilé-iṣẹ́ tó ń mójútó ẹ̀rọ ìbáraẹni-sọ̀rọ̀ àti ìpè, ilé-iṣẹ́ ìròyìn yálà rédíò, móhùn-máwòrán tábi lórí ẹ̀rọ ayélujára tí kò bá leè ṣe iṣẹ́ láti ilé rẹ̀, ni wọn yóò gbà láàyè láti rìn, sùgbọ́n irúfẹ́ àwọn ènìyàn báyìí gbọdọ̀ leè fi káàdì ìdánimọ̀ wọn hàn. 
--- O̩gọ́ta ọjọ́ lepo lè dé -NNPC
Ilé–iṣẹ́ a-tepo-rọ̀bì lórílẹ̀èdè Nàìjíríà (NNPC) ti rọ àwọn ọmọ Nàìjíríà láti máa ṣe bẹ̀rù nípa ríra epo ayọ́kẹ́lẹ́, nítorí pé ilé-iṣẹ́ náà ni epo tí Nàìjíríà leè lò fún oṣù méjì gbáko. 
Ọ̀gbẹ́ni Mele Kyari, tó jẹ́ aláákóso ilé –iṣẹ́ ọ̀hún, ló sọ ọ̀rọ̀ ìdánilójú lásìkò tó bá àwon akọ̀ròyìn sọ̀rọ̀ lọ́jọ́ Àìkú, nílùú Àbújá. 
Kyari wá rọ̣ gbogbo ọmọ orílẹ̀ èdè Nàìjíríà láti yàgò fún títò lẹ́sẹsẹ nílé- ìtajà epo, bí omíyalé. 
Ó ní: “kò sí àìní níbì Kankan; o̩ja wa kún, a ní epo tí yóò tó orílèèdè fún os̩ù méjì láì repo.
“Lóòótó̩, è̩yin ènìyàn, nítorí ìtànkálè̩ ààrùn, a dúró sílé, e lè gbìyànjú láti s̩e epo kù, e kò nílò láti s̩e èyí.
Ó ro̩ àwo̩n o̩mo̩ Nàìjíríà láti má bo ilé-epo gbogbo nítorí kò sí ìdí fún èyí. 
Sísò̩rò̩ lóri às̩e̩ NARTO fún àwo̩n oló̩kò̩ agbépo kí wó̩n kúrò nísò̩ wo̩n, Kyari ní ilé-is̩é̩ ò̩hún a túnbò̩ máa rán wó̩n káàkiri. 
Ó tè̩síwájú pé, "Bí a ṣe ń sọ̀rọ̀ báyìí, kò sí ìdíwọ́ fún àwọn awakọ̀ epo ọkọ̀ ayọ́kẹ́lẹ́, nítorí pé wọ́n rí epo wọn gbà déédé, kò sí nínú èròǹgbà ilé –iṣẹ́, láti dá iṣẹ́ dúró". 
--- Ààre̩ Buhari yóò bá Nàìjíríà sò̩rò̩ ní Súńńdè
Ààre̩ Muhammadu Buhari yóò bá o̩mo̩ Nàìjíríà sò̩rò̩ lónìí Súnńdè, March 29 ní aago méje alé̩.
Olùgbanímò̩ràn sí Ààre̩ orílèèdè Nàìjíríà ti Ìròyìn àti ìpolongo, Fé̩mi Adés̩ìnà so̩ èyí nínú ò̩rò̩ rè̩. 
O gba àwo̩n ilé-is̩é̩ telifís̩àn, àti ilé-is̩é̩ rédíò pè̩lú ò̩nà ìsò̩rò̩yìn mìíràn níyànjú láti darapò̩ mó̩ Ilé-is̩é̩ Telifís̩àn àkó̩kó̩ (NTA) àti Ilé-is̩é̩ Rédíò Àpapò̩ ti Nàìjíríà (FRCN) fún ò̩rò̩ Ààre̩ ò̩hún.
Ohun Nàìjíríà yóò máa já geere ní ààyè lóri è̩ro̩ Twitter wa @voiceofnigeria.
--- COVID-19: Gómìnà Èkìtì pàsẹ ìgbélé, ti gbogbo e̩nuubodè
Gómìnà Káyòdé Fáyemí ti kéde lọ́jọ́ Àìkú pé wọ̣n yóò ti ìpínlẹ̀ Èkìtì pa, kí ó le dẹ́kun ìtànkalẹ̀ ààrun Korona. 
Gómìnà nínú ò̩rò̩ rè̩, pàs̩e̩ kí gbogbo okòwò gbogbo dúró gbo̩in bákan náà ni ti ìrìnàjò yòówù, àfi àwo̩n tó ń lokiri nítorí o̩jà pàtàkì.  
Ó ní eni tí ó bá tàpá ṣi òfin tuntun ọ̀hún tí ó wà láti dé̩kun ìtànkálè̩ kòrónà ní ìpínlè̩ náà yóò fẹ̀wọ̀n oṣ̣ù mẹ́fà júra. 
Gómìnà fàìdùnnú rè̩ hàn sáwo̩n ìgbésè̩ ìs̩áájú láti kápá ààrùn yìí s̩ùgbó̩n àwo̩n ènìyàn mò̩-ó̩n-ò̩n ketí ikún si.
O ní: “ó s̩eni láàánú gidgidi pé ìs̩esí àwo̩n kan tutu, àì-kobi-ara-si tàbí fífojú té̩ḿbé̩lú pípa àwo̩n ìlànà tí ó ro̩rùn àmó̩ tó kójú òs̩ùnwò̩n kíkápá kòrónà àti ìjìnnà sí ara e̩ni láwùjo̩ láti lè dáàbòbò ara wo̩n àti s̩e àdínkù ìtànkálè̩ àrùn náà ní àwo̩n ìgbéríkó wo̩n.”
“Bí mo s̩e mo̩ rírí ìfàyàrán wa, ìrètí tí ò le ye̩ àti ìdúrós̩ins̩in nínú è̩mí gé̩gé̩ bi ènìyàn, ó s̩e pàtàkì ká dó̩gba èyí pè̩lú ìrònú àti ìgbésè̩ kíákíá tó lè dáàbòbò è̩mí e̩bí àti ìgbéríko wa.
”Tá ò bá gbégbèésẹ̀ tó ye̩ láti dẹ́kun ààrùn yìí, ó s̩eés̩e kó borí ilé-iṣẹ́ ètò ìlera wa, ṣètò ọrọ̀ ajé wa níjàm̀bá, kí ó sì ìjàm̀bá púpọ̀ bá Èkìtì. 
“Gé̩gé̩ bí a s̩e mo̩, ipò tí ìpínlè̩ yìí wa kò dára nítorí owó pò̩ lápò ìlú, èyí ti ipa ààrùn kòrónà kó níbè̩ àti sí o̩rò̩ ajé lágbàáyé pè̩lú owó epo rò̩bì tó ti lo̩lè̩ gan-an.
“Nítorí náà, a kò le fààyè àìléra láwùjo̩.
“Ìdí nìyí tí ó jé̩ àkíyèsí pàtàkì láwùjo̩ pé, nípasè̩ ojú ewé 8 ti ìs̩e ìsénimó̩lé, ofin ìjo̩ba àpapò̩ Nàìjíríà, o̩dún 2004 àti ìwé òfin ìjo̩ba àpapò̩ ti Nàìjíríà, o̩dún 1999 (pè̩lú àtúns̩e) so̩ ìgbélé láìrí ènìyàn kan tí ó ń rìnkiri di kànńpá ní ìpínlè̩ Èkìtì.
“Ìdí fún ìgbélé náà ni láti dẹ́kun bí wọn yóò ṣe máa kó àwọn ènìyàn àti ẹrù láàrín ìpínlẹ̀ ọ̀hún fún odidi ọjọ́ mẹ́rìnlá gbáko. 
“Nítorí náà, láti 1:59pm ló̩sàn-án lọ́jọ́ Ajé, March 30, 2020 dé 11:59pm lálé̩ lójọ́ Ajé, April 13, 2020, ènìyàn kankan kò gbọdọ̀ rìnkiri ní Èkìtì, kí gbogbo e̩nuubodè náà ṣì wà ní títì pa. 
“Èyí ni ìsémó̩lé pátápátá ní ìpínlè̩ Èkìtì, àti ìgbélé fún wákàtí méjìlá láti aago méje alẹ́ titi di aago méje òwúrọ̀. 
Gbogbo o̩mo̩ ìpínlè̩ Èkìtì ní a rò̩ láti dúró sílé wo̩n.
“À ń s̩àmúlò ìs̩e ìsénimó̩lé láti dáàbòbò gbogbo o̩mo̩ ìlú Èkìtì. Nítorí náà, e̩ jé̩ só̩ kó yé yékéyéké. 
Tí o kò bá lo̩ tàbí dúró sílé fún o̩jó̩ mé̩rìnlá bè̩rè̩ ló̩jó̩ ajé, 30 March, 2020, o lè sanwó ìtanràn re̩pe̩te̩ tàbí fè̩wò̩n júra. 
Ó ní, “Lásìkò ìgbélé ọ̀hún, lílọ sí ìjọba ìbílẹ̀síbìílẹ̀, ìlúsíìlú, ìletò sí letò ti di èèwọ̀ ní ìpínlẹ̀ Èkìtì; Bákan náà, gbogbo àwọn tó bá wà ní ìpínlẹ̀ Èkìtì lásìkò ìgbà náà, ni ètò ìgbélé náà mú.”   
Ó tún sọ pé gbogbo ilé-iṣẹ́ ni kó wà ní títì pa, àyàfi àwọn tó bá ń ṣe isẹ́ tó nííṣe pẹ̀lú ẹ̀mí àwọn ènìyàn.
Àwọn ọjà, ilé –ìtajà ńlá àti kékeré ló gbọ́dọ̀ wà ní títìpa àyàfi ibi ì-ta-o̩jà-pàtàkì, wọ́n sì gbọdọ̀ wà ní ìmọ́tótó káàrùn COVID-19 má tàn mó̩ àwo̩n ènìyàn.
Gbogbo ilé ìjọ́sìn, bí i ibi àdúrà òun ìyìn, ìsọ́-òru, ìdàpò̩ ojúlé, àti ìpàdé NASFAT; àpéjo̩pò̩ ènìyàn bíi ayẹyẹ okú, ìgbéyàwó, ìpàdé ẹbí àti ilé-ijó, ilé-ọtí, ìpàdé òṣèlú, ìwọ́de, ìpàdé ẹgbẹ́ wọ́ọ̀dù àti àwọn ìpàdé àti ètò ayẹyẹ  lóríṣiríísi ni ó ti di èèwọ̀ báyìí pẹ̀lú ètò ìlànà yìí.
Ìpéjopọ̀ bíi ìsìnkú nìkan ni a ò gbà láàyè, sùgbọ́n ìpéjọpọ̀ náà kò gbọdọ̀ ju ènìyàn ogún lọ, kò gbọdọ̀ sí ìṣọ́-òru tàbí ayẹyẹ. 
Gbogbo enubodè Èkìtì ni yóò wà ní títìpa lásìkò yìí àyàfi awakọ̀ epo rọ̀bì, àwọn olóúnjẹ, egbòogi òyìnbó àtàwọn ọjà aṣepàtàkì. 
Gbogbo àwọn tí kìí ṣe ọmọ ìpínlẹ̀ Èkìtì sùgbọ́n tí wọ́n dé sí ìpínlẹ̀ náà lásìkò tàbí lẹ́yìn òfin ìgbélé náà gbọdọ̀ wà níbi tí wọ́n ń gbé ní ìpínlẹ̀ ọ̀hún fún ọjọ́ mẹ́rìnlá ìkéde náà, wọn yóò sì tún ṣàyẹ̀wò ààrùn COVID-19, bákan náà ní wọn yóò tún wà ní ìgbélé, tí ó bá jẹ́ dandan fún wọn. 
“Gbogbo àwo̩n awakò̩ bíi bó̩ò̩sì, ayó̩ké̩lé, ò̩kadà àti kè̩ké̩ márúwá, ni kò gbo̩dò̩ s̩is̩é̩; àfi àwo̩n tí ó ń jáde nítorí is̩é̩e̩ kò̩s̩émás̩e, yí wó̩n ń gbà e̩rù pàtàkì, wíwá ìtó̩jú, aye̩ye̩ òkú àti gbígba owó ìrànwó̩ fun oúnje̩ àbí ohun mìíràn.
Àwo̩n tó bá ń s̩e is̩é̩ pàtàkì ní wo̩n yóò fún láyè látì máa lokiri, pàápàá jùlo̩ àwo̩n òs̩ìs̩é̩ ètò ìlera, s̩ùgbó̩n olóri ilé-is̩é̩ wo̩n gbo̩dò̩ fún wo̩n ní káàdì ìdánimò̩. 
Fáye̩mí s̩àlàyé pé àwo̩n tófin ìgbélé ò mú kò ju àwo̩n ènìyàn kò̩ò̩kan àtilé-is̩é̩ tó ń pèsè ohun pàtàkì:
Àwọn ni ọmọ ilé – ìgbìmọ̀ aṣojú, ìjọba ìpínlẹ̀ àti ilé-ẹjọ́. 
Àwọn mìíràn ni olùs̩e, olùpín àti olùta ouńjẹ àti ohun mímu, ilé-ìtajà egbòogi òyìnbó, ilé –ìtàwé àti abọ́, alámòjútó àyíká àti ìmọ́tótó, òṣìṣẹ́ mọ̀nà-mọ́ná, omi, ilé-ìbára-ẹni-sọ̀rọ̀, ilé-iṣẹ́ òǹtajà lóri ẹ̀rọ ayélujára àtàwọn olùpèsè ẹ̀rọ ayélujára. 
Àwọn mìíràn ní òṣìṣẹ́ elétò ààbò tí wó̩n gbés̩é̩ fún, òṣìṣẹ́ àwo̩n ilé-ìfowópamọ́, èyí tí ó jo̩ ó̩ àti òṣìṣẹ́ àwo̩n ilé-epo rọ̀bì. 
Gómìnà ní, “e̩ni tó bá rúfin yìí yóò jè̩bi è̩sun náà, nígbà tí wó̩n bà sì dalé̩bi, ó lè sanwó ìtanràn tàbí lo̩ è̩wò̩n tí ò tó os̩ù mé̩fà tàbí sanwó ìtanràn kó sì lo̩ è̩wò̩n bákan náà”.
Fáyemí, ní òun mọ̀ pé ìgbésẹ̀ yìí yóò mú ìníra dání fún okòwò àti mò̩lé̩bí, ó sì ní ohun ìrànwó ń lo̩ ló̩wó̩ fún àwo̩n ọ̣mọ ìpínlẹ̀ Èkìtì, pàápàá jùlọ àwọn abarapá. 
--- COVID-19: Mé̩tàdínló̩gò̩rún lálàrún kòrónà dì ní Nàìjíríà 
Ó ti di ènìyàn mẹ́tàdínlọ́gọ́rùn tó ti ní ààrùn Corona báyìí ní Nàìjíríà. 
Àjọ agbógunti ààrùn ló kéde àwọn mẹ́jọ tó tún ṣ̣ẹ̀ṣẹ̀ jẹyọ pé “ní déédé 10:40am lóòórò̩, 28th, March làwọn àlárùn Korona lórílẹ̀ èdè yìí ti di mẹ́tàdínlọ́gọ́rùn, ò̩kan sì ti kú. 
“Báyìí; Èkó- 59, FCT - 16 Ògùn- 3 Enugu- 2 Èkìtì- 1 Oyo- 7 Edo- 2 Bauchi- 2 Òṣun-2 Rivers-1 Benue- 1 Kaduna- 1” 
Àwo̩n alárùn kòrónà mé̩jo̩ tún ti je̩yo̩ lórílè̩ èdè Nàìjíríà; 2 ní FCT, 4 ní Ò̩yó̩, 1 ní Kàdúná àti 1 ní ìpínlè̩ Ò̩s̩un
Ní déédé 10:40am lóòórò̩, 28th, March làwọn àlárùn Korona lórílẹ̀ èdè yìí ti di mẹ́tàdínlọ́gọ́rùn, ò̩kan sì ti kú. 
--- COVID-19: Ààrẹ Nàìjíríà pàs̩e̩ títi pápá o̩kò̩ òfurufú àti e̩nuubodè
Láti dẹ́kun ìtànkálè̩ ààrùn as̩ekúpani kòrónà, ààrẹ orílẹ̀ èdè Nàìjíríà, Muhammadu Buhari  ti pàṣẹ títi pápá ọkọ̀ òfurufú ilẹ̀ òkèèrè ní Nàìjíríà àti e̩nuubodè ní kíákíá fún ọ̀sẹ̀ mẹ́rin gbáko. 
Ààrẹ so̩ èyí lórí Twitter rẹ @MBuhari lálé̩ o̩jó̩bò̩, ó ní ìgbésè̩ náà wà láti ran ìjo̩ba ló̩wó̩ nípa fífi gbogbo ìlànà tó ye̩, ìgbésè̩ ló̩ló̩kan-ò-jò̩kan, ohun amáyéde̩rùn láti lè kápá alárùn afunrasí àti èyí tí a ti s̩àwárí ní ilé, láì mu burú sí i pè̩lú èyí tó ń tòkèèrè wá. 
Ààrẹ fàìdùnnú hàn sí ìnira tí títí pápá ọkọ̀ òfúrufú àti e̩nuubodè ti fún àwọn ọmọ Nàìjíríà tó fé̩ wálé, ó sì fi kún un pé “ó pondandan fún àǹfààní wa, mo dúpé̩ fún ìfọwọ́sowọ́pọ̀ àti ìgbó̩niye gbogbo yín. 
Mo ti pàṣẹ pé ọkọ̀ ojú –omi e̩lé̩rù, o̩ló̩jó̩ mé̩rìnlá ó lé, lórí òkun nìkan, ni yóò dé sí ibùdókò wo̩n, lẹ́yìn tí àjọ elétò ìlera tolómi bá ti ṣàyẹ̀wò fún ikò̩ ọ̀hún tí wó̩n sì rárìídájú pé wo̩n ò lárùn.
Ó s̩àlàyé pé, “ìgbélé o̩jó̩ - mé̩rìnlá yìí kò níí s̩e pè̩lú àwo̩n tó ń gbé epo rò̩bì àti afé̩fé̩ gáàsì níwò̩n tí ìfarakínra pè̩lú ènìyàn kéré.
Ààrẹ Buhari tún dá ìlo̩kiri ọkọ̀ ojú-irin dúró láti lè s̩e àdínkù ìtànkálè̩ ààrùn náà sí è̩yà tí ó kù ní orílè̩-èdè. 
Owó ìrànwọ́ – Ààre̩ Buhari tún pàṣẹ kí wọ́n yò̩nǹda owó ìrànwó̩ bílíọ̣́nù mẹ́wàá náírà fún ìpínlè̩ Èkó, nítorí ibè̩ ni ibùdó ìtànkálè̩ Kòrónà ní Nàìjíríà, gé̩gé̩ bí ó s̩e so̩. 
Owó ìrànró̩ yìí máa mú Èkó láàyè sí láti kápá àti dènà ìtànkálè̩, yóò sì tún ránpìnlé̩ yòókù ló̩wó̩ nípa kíkó̩lé gbígbóòrò, ó s̩àlàyé.
Ààrẹ tún wá pa às̩ẹ yíyó̩ǹda bílíọ́nù márùn-ùn owó ìrànwó̩ tí wó̩n ya só̩tò̩ fún àjo̩ amójúto ìtànkálè̩ ààrun (NCDC) fún ríra irinsẹ́, ìmúgbòòrò àti wíwá kún àwo̩n òs̩ìs̩é̩ sí ilé-is̩é̩ àti àwo̩n ibi-àyè̩wò wo jákèjádò orílè̩-èdè.
“Mo ti pàs̩e̩ kí NCDC pé gbogbo òs̩ìs̩é̩ fè̩yìntì láìpé̩ padà sí e̩nuus̩é̩ láti lè kín àwo̩n òs̩ìs̩é̩ wa ló̩wó̩ ní ìfèsì sí ìtànkálè̩ náà”.
Síwájú sí i, gbogbo àwo̩n òs̩ìs̩é̩ NCDC tó wà lé̩nu ìkó̩s̩é̩ àti lé̩nu is̩é̩ lókè òkun padà wá sílé ní kíákíá.
Fún ìjáfáfá nínú is̩é̩ yìí, ààre̩ Nàìjíríà ní ikò̩ òfurufú ológun ti Nàìjíríà (NAF) ti ń s̩ètò àwo̩n o̩kò̩ wo̩n fún ikò̩ ààre̩ amójútó kòrónà, láti lè s̩àmúlò káàkiri orílè̩-èdè fún àmójútó tó yè kooro.
“Ló̩wó̩ló̩wó̩, ikò̩ òfurufú ológùn Nàìjíríà (NAF) ń gbégbèésè̩ láti kó àwo̩n onímò̩ ìjìnlè̩ wa tó wà ní Central Africa wálé, láti fo̩wó̩ kún ètò tó ń lo̩ ló̩wó̩ló̩wó̩”, ó fikún-un.
Ètò ìnáwó – “Ó gbóríyìn fún àwo̩n è̩ka tó ń mójútó owó fún ìrànló̩wó̩ tí wó̩n s̩e fún àwo̩n ilé-is̩é̩ aládàáni ”ní irú àkókò líle yìí”.
Ààre̩ ní ìjo̩ba yóò wá ò̩nà láti pèsè owó ìtura fún aráàlú láti lè dín ipa búburú tí àjàkálè̩ yìí s̩e ní ìgbé-ayé ogunló̩gò̩ o̩mo̩ orílè̩-èdè Nàìjíríà.
Gé̩gé̩ bí e̩ s̩e mò pé ìgbésè̩ lórí àtúnyè̩wò ètò ìsúnná lóríléèdè ti bè̩rè̩. E̩ máa gbàbò̩ ò̩nà àbáyo̩ gbàrà tí àtúnyè̩wò ètò ìsúnná bá ti parí.
Ní àkókò yìí, mo ti pàs̩e̩ fún Mínísítà alábòójútó ilé-is̩é̩ ìs̩òwò àti ìdókòwò, láti s̩is̩é̩ pè̩lú e̩gbé̩ olùs̩e-ohun-títà ti Nàìjíríà (MAN), láti rí i dájú pé pípèsè ohun pàtàkì bí i oúnje̩, onírúurú òògùn ń tè̩síwájú láì sí ìdíwó̩.
Ìmò̩ àti àtile̩yìn – Ààre̩ Buhari so̩ pé ìjo̩ba òun ti ń tàkurò̩so̩ pè̩lú ò̩ré̩ àti alábàás̩e òkèèrè láti pín ìmò̩ àti gbígba ìrànwó wo̩n lórí ìtànkálè̩ ààrùn yìí.
“A mo̩yì yín lórí àtìle̩yìn tí a ti rí gbà báyìí – A ti ń gba àwo̩n e̩rù kò̩ò̩kan tí ó wà fún ríran ìgbìyànjú wa ló̩wó̩”.
“E̩ jé̩ n fi tò̩wò̩tò̩wò̩ dúpé̩ pè̩lú gbígbóríyìn fún is̩é̩ ako̩ni òun ribiribi tí òs̩ìs̩é̩ ìlera, NCDC, òs̩ìs̩é̩ ìlera olómi, àjo̩ elétò ààbò, ìjo̩ba ìpínlè̩, àti gbogbo òs̩ìs̩é̩ àrà pè̩lú òs̩ìs̩é̩ ò̩fé̩ ti s̩e”.
Ìjayà àti Ìròyìn àhésọ - Ààrẹ Buhari rọ̣ àwọn ọmọ Nàìjíríà láti sọ́ra fún àwọn tó fẹ́ dá ìpayà àti àhéso̩ sílẹ̀ láti fàpòrúúru lásìkò yìí. 
“A gbó̩dò̩ té̩tí sí ohun pàtàkì tí àwo̩n as̩ojù-ìjo̩ba tí ó s̩is̩é̩ ló̩sàn-án lóru láti lè mú ìròyìn tí ó tè̩wò̩n fún arááyé gbó̩”. 
“Mo máa tún ro̩ gbogbo wa láti tè̩lé gbogbo ìlànà àti ìtó̩só̩nà ìlera tí ìjo̩ba àpapò̩ àti ìjo̩ba ìpínlè̩ làkalè̩ lórí ìmó̩tótó ara àti jíjìnnà sí ènìyàn nílé àti lóko.
“Àtúnṣe a máa je̩yo̩ lórí àwọn ìlànà wò̩nyí lóòrèkóòrè, bímọ̀ràn àtìtọ́jú tuntun bá s̩e ń wo̩lé.
“Ní báyìí, mo fé̩ fi dá gbogbo o̩mo̩ orílè̩-èdè Nàìjíríà lójú pé, ìjo̩ba àpapò̩ kò kè̩rè̩ láti dáàbò bò yín. 
A nílò àtìle̩yìn àti ìfo̩wó̩sowó̩pò̩ yín lásìkò àìdè̩rùn yìí. 
Bí a bá fo̩wó̩sowó̩pò̩, ó dájú pé a ó borí ààrùn yìí”.
--- COVID-19: Nàìjíríà tún s̩àwárí ènìyàn mẹ́rìnlá 
Àjọ amójútó ààrùn kòrónà lórílèèdè Nàìjíríà (NCDC) tún ti s̩àwárí ènìyàn alárùn kòrónà mẹ́rìnlá tí a tún mọ̀ sí COVID-19. 
Àjọ NCDC ló gbé èyí jáde lòrì ẹ̀rọ Twitter wọn pé, wó̩n rí alárùn Kòrónà kan ní FCT, ẹyọ kan ní Bauchi àti méjìlá ni ìpínlẹ̀ Èkó. 
“Nínú mé̩rìnlá, wó̩n s̩àwárí mé̩fà lórí omi, mé̩ta jé̩ arìnrìnàjò tó ń padàbò̩ àti méjì tó súnmó̩ ara wo̩n ni wó̩n s̩àwárí”, NCDC s̩àlàyé.
Èyí mú gbogbo alárùn kòrónà as̩àwárí ní Nàìjíríà jé̩ márùndínláàdọ́rin, pè̩lú mé̩ta tí wó̩n fiílè̩, ò̩kan sì papòdà. 
A rí às̩ìs̩e nínú ìròyìn wan í 8:35pm, ó ye̩ kó jé̩:
Wó̩n s̩e àwárí alárùn kòrónà mé̩rìnlá ní Nàìjíríà; ò̩kan ní FCT, ò̩kan náà ní Bauchi àti méjìlá ní ìlú Èkó.
Nínú mé̩rìnlá, wó̩n s̩àwárí mé̩fà lórí omi, mé̩ta - arìnrìnàjò tó ń padàbò̩ àti méjì tó súnmó̩ ara wo̩n ni wó̩n s̩àwárí  – NCDC (@NCDCgov) March 26,2020.
--- COVID-19: Igbákejì ààrẹ, Ọ̀sínbàjò kò láàrùn Kòrónà
Igbákejì ààrẹ Nàìjíríà, ọ̀jọ̀gbọ́n Yemí Ọ̀sínbàjò, ti yege àyẹ̀wò ààrùn Kòrónà. 
Èyí hàn nínú àyẹ̀wò tí wọ́n ṣe fúngbàkejì ààrẹ. 
Agbẹnusọ igbákejì ààrẹ, Láolú Àkàndé, ló fi ọ̀rọ̀ ọ̀hún múlẹ̀ lákòókò ìfèsì sí ò̩rò̩ akòrò̩yìn nípaa rẹ̀. 
Nínú èsì ti Àkàndé gbé jáde, ó ní: “Ẹ káàrọ́ọ̀ ẹ̀yin ọkùnrin àti obìnrin: Ọ̀pọ̀lọpọ̀ ìpè ni mo ti ń gbà bóyá igbákejì ààrẹ ṣàyẹ̀wò COVID-19 àti èsì àyẹ̀wò ọ̀hún. 
Bẹ́ẹ̀ni, igbákejì ààrẹ ṣàyẹ̀wò, sùgbọ́n kò ní ààrùn Kòrónà, Ẹ̣ sé”. 
Àkàndé sò̩rò̩ ló̩jò̩ó̩s̩é̩gun lórí Twitter pé igbákejì ààre̩ ti ń dágbé ó sì ń tilé s̩is̩é̩.
--- COVID-19: Igbákejì ààrẹ Òsínbàjò ń dágbé.
Igbákejì ààrẹ orílẹ̀ èdè Nàìjíríà, ọ̀jọ̀gbọ́n Ye̩mí Òsínbàjò ti fi ara rẹ̀ sínú ìgbélé láti tẹ̀lé ìlànà àjọ tó ń sàmójútó ààrùn (NCDC). 
Agbẹnusọ igbákejì ààrẹ, Láolú Àkàndé, ló sọ̀rọ̀ yìí lọ́jọ́ Ìṣẹ́gun láti orí ẹ̀rọ twitter rẹ̀ @akandeoj. 
Àkàndé ní: “Igbákejì ààrẹ lánàá (Mó̩ńdè) s̩èpàdé nínú ọ́físìì rẹ̀ lórí fídíò akóyànjo̩ láti tè̩lé ìlànà yíye̩ra fún ènìyàn.
“Ní òní, ó tè̩síwájú nínú is̩é̩ rè̩ láti ilé, nítorí ó wà ní ìgbélé ní ìlànà pè̩lú òfin NCDC”.
Àkàndé kó sọ̀rọ̀ lé̩kùnúnré̩ré̩ nípa àwọn tí igbákejì ààrẹ̀ ti s̩e alábàápàdé pè̩lú kí ó tó di pé ó lo̩ ṣe ìgbélé araa rè̩. 
Igbákejì ààrẹ Osinbajo lánàá s̩e ìpàdé nínú ọ́físìì rẹ̀ lórí fídíò akóyànjo̩ láti tè̩lé ìlànà yíye̩ra fún ènìyàn. 
Lónìí, ó tè̩síwájú nínú is̩é̩ rè̩ láti ilé, nítorí ó wà ní ìgbélé ní ìlànà pè̩lú òfin NCDC”.
Ló̩jó̩ ajé, ò̩jò̩gbó̩n Òsínbàjò ye̩ kó s̩e ìfiló̩lè̩ National Traffic Road ní Olú ilé-is̩é̩ àjo̩ amójútó ò̩nà ti ìjo̩ba àpapò̩, FRSC, Wuse, Abuja. 
Wó̩n fagi lée, wo̩n ò si so̩ ìdí kan pàtó fúnté̩sìwájú rè̩. 
