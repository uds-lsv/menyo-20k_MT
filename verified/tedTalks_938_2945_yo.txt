Ipa Facebook nínú Brexit – àti ìdẹ́rùbà rẹ̀ sí ìjọba àwarawa.
Nítorí náà, ní ọjọ́ kejì lẹ́yìn ìbo Brexit, ní oṣù Òkúdù ọdún 2016, nígbà tí orílẹ̀-ède Brítain jí sí ìjayà mímọ̀ wí pé à ń kúrò Àjọ-Ìgbìmọ Ilẹ̀-Europe sílẹ̀, olóòtú mi ní ìwé-ìròyin “Observer” ní orílẹ̀-ède UK sọ fún mi wí pé kí n padà sí South Wales, níbi tí mo ti ṣe kékeré, kí n sì kọ ìjábọ̀. 
Mo bá lọ sí ìlú kan tí wọ́n ń pè ní Ebbw Vale. 
Òun rè é. 
Ó wà ní South Wales Valleys, t’ó jẹ́ ibi àkànṣe tí ó pa lọ́wọ́ báyìí. 
Nítorí náà ó ti ní àṣà ọ̀wọ́-òṣìṣẹ́, ibi ọrọ̀, ó sì gbajúmọ̀ fún ohùn àwọn ẹgbẹ́ akọrin olóhùn ọkùnrin Welsh àti bọ́ọ̀lù àláfọwọ́-fẹsẹ̀ gbá àti èédú rẹ̀. 
Ṣùgbọ́n nígbà tí mo wà ni ọ̀gọ̀ṣọ́, ìwakùsà èédú àti iṣẹ́-ọnà irinlílọ̀ di títìpa, tí gbogbo agbègbè náà sì ti bàjẹ́. 
Nígbà tí mo sì lọ síbẹ̀ nítorí ó ní ọ̀kan lára ìbo “Kúrò” tó pọ̀jù lọ ní orílẹ̀-èdè náà.
Ìdá méjì-lé-lọ́gọ́ta àwọn ènìyàn níbí l’ó dìbò láti fi Àjọ-Ìgbìmọ Ilẹ̀ Europe sílẹ̀.
Mo sì fẹ́ mọ ìdí rẹ̀. 
Nígbà tí mo débẹ̀, ó yà mí lẹ́nu díẹ̀, nítorí ìgbà tí mo lọ sí Ebbw Vale kẹ́yìn, ó rí báyìí.
Ṣùgbọ́n nísìnyìí, ó rí báyìí. 
Ilé-ẹ̀kọ́ gíga oní owó pọ́ùn àádọ́ta-ọ̀kẹ́ 33 tuntun fún ìtẹ̀síwájú ètò-ẹ̀kọ́ tí púpọ̀ nínú owó yẹn wá láti ọwọ́ Àjọ-Ìgbìmọ Ilẹ̀ Europe.
Ibi eré-ìdárayá tuntun rè é tí ó wà láàárín iṣẹ́ àkànṣe ìsọdọ̀tun oní àádọ́ta-ọ̀kẹ́ 350 owó pọ́ùn tí Àjọ-Ìgbìmọ Ilẹ̀ Europe ń ṣe onígbọ̀wọ rẹ̀. 
Èyí ni ètò àtúnṣe ọ̀nà tuntun oní owó póùn àádọ́ta-ọ̀kẹ́ 77, ojú ọ̀nà ọkọ̀-ojú-irin tuntun náà wà, ibùdókọ̀ àwọn ọkọ̀ ojúurin tuntun, tí ó jẹ́ wí pé Àjọ-Ìgbìmọ Ilẹ̀ Europe ló ń ṣe onígbọ̀wọ gbogbo rẹ̀. 
Kì í sì ṣe wí pé ìkankan nínú àwọn wọ̀nyìí jẹ́ àṣìírí, nítorí àwọn àpẹẹrẹ ǹlá bí èyí wà káàkiri. 
[Owó Ìgbọ̀wọ́ EU: ìdókòwò nínú Wales].
Mò ti ní ìmọ̀lára àjòjì yìí nípa àìjóòótọ́ bí mo ṣe ń rìn káàkiri ìlú náà.
Ó wá sími lórí nígbà tí mo pàde ọ̀dọ́mọkùnrin kan níwáju ibi eré ìdárayá náà.
Ó sọ fún mi wí pé òún ti dìbò láti kúrò, nítorí Àjọ-ìgbìmọ Ilẹ̀ Europe ò ṣe nǹkankan fún òun.
Ó ti sú u.
Yíká gbogbo ìlú, oun kan náà ni àwọn ènìyàn ń sọ fún mi.
Wọ́n ní àwọn fẹ́ gba ìṣàkóso padà, èyí t’ó jẹ́ ọ̀kan lára ìpèdè nínú ìpolongo náà.
Wọ́n sọ fún mi wí pé ti àwọn àṣíkiri àti àwọn ogúnléndé ni ó tojú sú àwọn jù. 
Àwọ́n ti rí tó.
Léyìí tó ṣájòjì. 
Torí bí mo ṣe rìn káàkiri, mi ò rí àṣíkiri tàbí ogúnléndé kankan.
Mo pàde arábìnrin ọmọ Poland kan tí ó sọ fún mi wí pé òun nìkan ni àjòjì tó wà nínú ìlú náà.
Nígbà tí mo wo iye rẹ̀, mo rí i wí pé Ebbw Vale ní ọ̀kan lára ìgbéléwọ̀n ìṣílọ-sí-ìlú-òkèèrè-mìíràn t’ó kéré jùlọ ní orílẹ̀-èdè náà.
Ó fa ìpòrúru ọkàn díẹ̀ fún mi, nítorí mi ò ní ò ye ibi tí àwọn ènìyán ti ń gba ìfitónilétí wọn. 
Nítorí ìwé-ìroyìn apá-ọ̀tun l’ó ṣe àtẹ̀jáde gbogbo ìròyìn nípa ìṣílọ-sí-ìlú-òkèèrè-mìíràn wọ̀nyí.
Tí èyí sì fi púpọ̀ wà ní sàkání apá-òsì Iṣẹ́-ṣíṣe. 
Ṣùgbọ́n lẹ́yìn tí àpilẹ̀kọ náà jáde, obìnrin yìí kàn sí mi.
Ó wá láti Ebbw Vale, ó sọ fún mi nípa gbogbo àwọn nǹkan yìí t’ó ti rí lórí Facebook.
Mo béèrè wí pé, “nǹkan wo?
“Ó sọ wí pé gbogbo àwọn nǹkan abanilẹ́rù yìí nípa ìṣílọ-sí-ìlú-òkèèrè-mìíràn, pàápàá jùlọ nípa orílẹ̀-èdeTurkey. 
Torí náà mo gbìyànjú láti sàwárí rẹ̀.
Ṣùgbọ́n kò sí nǹkankan níbẹ̀.
Nítorí kò sí àká ti ìpolówó tí àwọn ènìyán ti rí tàbí ǹnkan tí wọ́n ti tì sí ìkànnì afúnni níròyin wọn.
Kò sí ìtọsẹ̀ nǹkankan, ó ti dúdú pátápátá.
Ìbò yìí tí yóò nípa ńlá lára Britain títí-láyé -- ó wulẹ̀ ti nípa ńlá: àwọn ará Japan tí wọ́n ń ṣe ọkọ̀ ilẹ̀ tà tí wọ́n wá sí orílẹ̀-èdè Wales àti àríwá ìlà-oòrùn láti rọ́pò iṣẹ́ ìwakùsà -- wọ́n ti ń lọ nítorí Brexit. 
Gbogbo ìbò yìí wáyé nínú òkùnkùn, nítorí ó wáyé lórí Facebook.
Nǹkan tó bá sì ṣẹlẹ̀ lórí Facebook yóò dúró sórí Facebook, nítorí ìwọ nìkan lò ń rí afúnni níròyin rẹ, yóó sì di ofò, nítórí náà kò ṣe é ṣe láti ṣèwádìí nǹkankan.
Torí náà a ò mọ̀ ẹni tí ó rí irú ìpolówó tàbí ipa tí wọ́n ní, tàbí ìwífún-alálàyé tí ó jẹ́ lílò láti darí ìpolówó sí àwọn ènìyàn wọ̀nyí.
Tàbí ta ni ẹni t’ó fi ìpolówó náà síbẹ̀, tàbí èélòó lowó tí wọ́n ná, tàbí ọmọ orílẹ̀-èdè tí wọ́n jẹ́.
Ṣùgbọ́n Facebook mọ̀.
Facebook ní àwọn ìdáhùn wọ̀nyí, ó sì kọ̀ láti kó wọn fún wa.
Àwọn aṣòfin wa ti sọ fún Mark Zuckerberg lọ́pọ̀ ìgbà pé kó wá sí orílẹ̀-èdè Britain láti wá fún wa ní àwọn ìdáhùn wọ̀nyí.
Ní àsìkò kọ̀ọ̀kan, ó kọ̀ jálẹ̀.
Tí ènìyàn sì ní láti wòye oun t’ó fa sábàbí 
Nítorí nǹkan tí èmi àti àwọn akọ̀ròyìn mìíràn ti wú jáde ni wí pé ọ̀kẹ́ àìmọye ìwà-ọ̀daràn ló wáyé lásíkò ìbò náà. 
Wọ́n sì wáyé lórí Facebook.
Ìdí ni wí pé ní ilẹ̀ Britain, a fi gbèdéke sí iye owó tí ènìyàn lè ná nínú ìbò.
Ìdí sì ni wí pé ní ọ̀rún-ọdún 19, láwòmọ lítírésọ̀ àwọn ènìyàn máa ń rìn káàkiri pẹ̀lú kẹ̀kẹ́-akẹ́rù-ẹlẹ́sẹ̀-kan t’ó kún fún owó láti ra àwọn olùdìbò.
Torí náà a ṣé àwọn òfin t’ó múná wọ̀nyí láti dẹ́kun ìyẹn kí ó má wáyé. 
Ṣùgbọ́n àwọn òfin wọ̀nyẹn kò ṣiṣẹ́ mọ́.
Ìbò yìí wáyé lápapọ̀ lórí ẹ̀rọ ayélukára-bí-ajere.
Ènìyàn sì lè ná owó iye-kí-ye lórí Facebook tàbí lórí Google tàbí ìpolówó lórí YouTube tí ẹnikẹ́ni ò ní mọ̀, nítorí àwọn ohun tí ó fara sin ni wọ́n.
Ohun t’ó ṣẹlẹ̀ rè é.
A ò ní ìmọ̀ kankan nípa bó ṣe tó ní kíkún.
Ṣùgbọ́n a mọ̀ wí pé ní àwọn ọjọ́ t’ó kẹ́yìn kí ìbò Brexit ó tó bẹ̀rẹ̀, ìpolongo gangan “Dìbo Kúrò” fẹ́rẹ̀ẹ́ kó ìdá mẹ́ta àádọ́ta-ọ̀kẹ́ owó póùn kan mì nípasẹ̀ ìpolongo mìíràn tí àjọ elétò ìdìbò wa ti pàṣẹ pé kò bófinmu, tí ó sì tari rẹ̀ sí akoto àwọn ọlọ́pàá.
Pẹ̀lú owó tí ò bófinmu yìí, “Dìbo Kúrò” ṣe ìtúsílẹ̀ ọ̀pá ìpaná ìfitónilétí-aṣinilọ́nà. 
Àwọn ìpolówó bí èyí.
[Àádọ́ta-Ọ̀kẹ́ 76 àwọn ènìyan orílẹ̀-èdè Turkey tí wọ́n ń darapọ̀ mọ́ EU]. 
Irọ́ ni èyí, irọ́ pátápátá ni.
Orílẹ̀-èdè Turkey ò darapọ̀ mọ́ Àjọ-Ìgbìmọ Ilẹ̀ Europe.
Kò ti ẹ̀ sí ìjíròrò kankan nípa rẹ̀ pé ó fẹ́ darapọ̀ mọ́ Àjọ-Ìgbìmọ Ilẹ̀ Europe.
Ọ̀pọ̀lọpọ̀ wa, a ò rí ìpolówó yìí rárá, nítorí àwa kọ́ ni wọ́n ń darí rẹ̀ sí. 
“Dìbo Kúrò” ṣèdámọ̀ àwọn ènìyàn díẹ̀ t’ó ṣèdámọ̀ wọn gẹ́gẹ́ bí ẹni tí a lè yí-lọ́kàn-padà, wọ́n sì rí wọn.
Ìdí kan pàtó tí a ṣe ń rí àwọn wọ̀nyí nísisìyí ni wí pé àwọn aṣòfin ti fipá mú Facebook láti kó wọn sílẹ̀. 
Bóyá o rò wí pé, “ Dáradára, ìnákúnàá díẹ̀ ni ó jẹ́.
Irọ́ díẹ̀ ni.
“ Ṣùgbọ́n èyí ni ìbo jìbìtì t’ó tóbi jù nílẹ̀ Britain láàárín 100 ọdún.
Ní ìbò ẹ̀kan-láàrín-ìran-kan tó gbára lé ìdá kan ṣoṣo àwọn olùdìbò.
Ó jẹ́ ọ̀kan lára àwọn ìwà-ọ̀daràn t’ó wáyé nínú ìdìbò náà.
Ẹgbẹ́ kan tún wà, tí ọkùnrin yìí jẹ́ olórí wọn, Nigel Farage, èyí tó wà lápá ọ̀tun Trump.
Ẹgbẹ́ rẹ̀, “Kúrò ní EU” -- òun náà rúfin bákan náà.
Ó rúfin ètò-ìdìbo ilẹ̀ Britain àti ìwífún-alálàyé òfin Britain, wọ́n sì ń ṣe ìtọ́kasí rẹ̀ fún àwọn ọlọ́pà. 
Ọkùnrin yìí, Arron Banks, òun ló ṣe onígbọ̀wọ́ ìpolongo yìí.
Ní ọ̀rọ̀ tó yátọ̀ gédéngbé, wọ́n ń ṣe ìtọ́kasí rẹ̀ fún àwọn Àjọ tó ń rí sí Ìwà-ọ̀daràn Àpapọ̀ wa, tọ̀dọ tiwa tó ṣe déédéé FBI, nítorí àjọ elétò ìdìbo wa ti sọ wí pé àwọn ò mọ ibi tí owó rẹ̀ ti wá. 
Tàbí tó bá ṣe wí pé ọmọ ilẹ̀ Britain ni.  
Mi ò ti ẹ̀ ní mẹ́nu ba àwọn irọ́ tí Arron Banks ti sọ nípa àjọṣepọ̀ ìkọ̀kọ rẹ̀ pèlú ìjọba orílẹ̀-ède Russia.  
Àbí asìkò àjòji ìpàde Farage pẹ̀lú Julian Assange àti pẹ̀lu ọ̀rẹ́ Trump, Roger Stone, tí wọ́n ti fẹ̀sùn kàn, lẹ́sẹ̀kẹsẹ̀ ṣíwáju kí Wikileak tó ṣe àgbéjáde méjì ṣànkò-ṣànkò, léyìí tí méjééjì ṣe àǹfààní fún Trump.
Ṣùgbọ́n mà á sọ fún ọ wí pé Brexit àti Trump jọ wọnú arawọn ni.
Okùnrin yìí sọ fúnmi wí pé Brexit ni àwokòtò-ìṣàyẹ̀wò fún Trump.
A sì mọ̀ wí pé àwọn ènìyàn yìí kan náà, àwọn ilé-iṣẹ́ kan náà, ìwífún-alálàyé kan náà, ìlànà-ìṣe kan náà, ìṣàmúlò ìkórìra àti ìbẹ̀rù kan náà ni.
Nǹkan tí wọ́n ń fi sóri Facebook nìyí.
Mi ò sì fẹ́ pe èyí gan-an nírọ́. 
[ìṣílọ-sí-ìlú-òkèèrè-mìíràn láìsí ìgbaniwọlé túmọ̀ sí ìdótì] Nítorí ó jọ ìwà-ọ̀daràn ju ìkórìra lọ sí mi.
Mi ò ní láti sọ fún yín wí pé ìkórìra àti ìbẹ̀rù ní wọ́n ń gbìn sórí ẹ̀rọ ayélukára káàkiri ayé.
Kì í ṣe ní orílẹ̀-ède Britain àti America nìkan, ṣùgbọ́n ní orílẹ̀-ède France àti Hungary àti Brazil àti Myanmar àti New Zealand. 
A sì mọ̀ pé omi dúdú tó ń ṣàn kan wà tó ń so gbogbo wa pọ̀ lágbàyé.
Ó ṣì ń ṣàn lórí àwọn gbàgede ìmọ̀-ẹ̀rọ. 
Ṣùgbọ́n díẹ̀ nínú nǹkan tó ń lọ lókè là ń rí.
Mo rí nǹkankan nípa òkùnkùn tó wà lábẹ́-inú yìí torí mo ṣẹ̀ṣẹ̀ bẹ̀rẹ̀ sí í wo àjọṣepọ̀ t’ó wà láàárín Trump àti Farage ni, sínú ilé-iṣẹ́ kan tí wọ́n ń pè ní Cambrige Analytica. 
Mo lo àìmọye oṣù tí mò ń tọpa òṣìṣẹ́-fẹ̀yìntì kan, Christopher Wiley. 
Ó sì sọ fún mi bí ilé-iṣẹ́ yìí, t’ó ṣiṣẹ́ fún Trump àti Brexit, ti ṣe àkọsílẹ̀ àwọn ènìyàn ní ti òṣèlú láti lè lóye ìbẹ̀ru ẹnìkọ̀ọ̀kan wọn, láti lè darí ìpolówó Facebook sí wọn.
Ó sì ṣe èyí nípasẹ̀ kíkórè ìsọfúnni àwọn ènìyàn àádọ́ta-okẹ́ 87 lórí Facebook ní ọ̀nà àìbófinmu.
Ó gba iṣẹ́ odidi ọdún kan gbáko láti lè mú Christopher sórí àkọsílẹ̀.
Mo sì ní láti sọ ara mi di olùjábọ̀ ìwádìí ìtọpinpin láti akọ̀ròyìn láti lè ṣe é.
Òun náà sì ní ìgboyà aláìlẹ́gbẹ́, nítorí Robert Mercer ni ó ni ilé-iṣẹ́ náà, ọlọ́rọ̀ t’ó ṣe onígbọ̀wọ fún Trump, ó sì dúkokò láti pè wá lẹ́jọ́ ní ọ̀pọ̀ ìgbà, láti dá àtẹ̀jáde wa dúró.
Ṣùgbọ́n a pàpà dé ibẹ̀, ó ku ọjọ́ kan kí á ṣe àtẹ̀jáde. 
A gba ìdúkokò ìpẹ̀lẹ́jọ́ mìíràn.
Kì í ṣe láti Cambridge Analytica lásíkò yìí, ṣùgbọ́n láti Facebook. 
Ó sọ fún wa wí pé tí a bá ṣe àtẹ̀jáde, wọ́n máa pè wá ní ẹjọ́.
A ṣáà ṣe é ṣá.
Facebook, ihà tí ò dára nínú ìtàn ni o wà nínú ìyẹn.
O sì wà ní ihà tí ò dára nínú ìtàn èyí -- látàrí kíkọ̀ jálẹ̀ láti fún wa ní àwọn ìdáhùn tí a nílò. 
Ìdí nìyẹn tí mo fi wà níbí.
Láti báa yín sọ̀rọ̀ tààrà, àwọn òòṣa ti Silicon Valley.
Mark Zuckerberg àti Sheryl Sandberg àti Larry Page àti Sergy Brin àti Jack Dorsey, àti àwọn òṣìṣẹ yín àti àwọn olùdókoòwò yín, bákan náà.
Nítorí 100 ọdún sẹ́yìn, ewu t’ó tóbi jù ní àwọn ìwa èédú ní South Wales ni afẹ́fẹ́ ìdáná. 
Dákẹ́ rọ́rọ́ àti tí-ń-ṣekú-pani tí a kò lè rí sójú.
Ìdí nìyí tí wọ́n fi rán àwọn ẹyẹ ìbákà lọ sínú ilẹ̀ láti kọ́kọ́ lọ yẹ afẹ́fẹ́ náà wò.
Nínú àyèwo orí ẹ̀rọ ayélukára ti àgbàyé tí ó tóbi tí à ń là kọjá lọ́wọ́ yìí, awa tí a wà ní orílẹ̀-ède Britain ni ẹyẹ ìbákà.
Àwa ni ohun t’ó ṣẹlẹ̀ sí ìjọba àwarawa ní ihà-ìwọ̀-oòrùn nígbà tí ìmọ̀-ẹ̀rọ ti ṣe ìdíwọ́ fún òfin ètò-ìdìbo ọgọ́run ọdún. 
Ìjọba àwarawa ti fọ́ yángá, àwọn òfin wa ò ṣiṣẹ́ mọ́, èmi kọ́ ni mò ń sọ èyí, àwọn aṣòfin wa ni wọ́n tẹ àtẹ̀jáde ìhìn t’ó ń sọ èyí.
Ìmọ̀-ẹ̀rọ tí o ti ṣàpilẹ̀ṣe rẹ̀ yìí yanilẹ́nu.  
Ṣùgbọ́n báyìí, ọ̀gangan-ibi-ìṣẹ̀lẹ̀ ìwà-ọ̀daran ni.
O sì ní ẹ̀rí. 
Kò sì tó láti sọ wí pé o ó ṣe dáadáa lọ́jọ́ iwájú.
Torí láti ní ìrètí kankan nípa dídáwọ́ èyí dúró láti má ṣẹlẹ̀ mọ́, a ní láti mọ òtítọ́.
Bóyá o sì ń rò, “Ó dáa, àwọn ìpolówó díẹ̀ náà ni.
Àwọn ènìyán sì gbọ́n ju ìyẹn lọ, àbí?
Ní èyí tí mo máa sọ wí pé, “kòngẹ́ ire pẹ̀lú ìyẹn.
Nítorí nǹkan tí ìbo Brexit ṣàpèjúwe rẹ̀ ni wí pé ẹ̀tọ̀ ìjọba àwarawa ti fọ́.
Ẹ̀yin lẹ si sì fọ́ ọ. 
Èyí kì í ṣe ìjọba àwarawa -- fífọ́n irọ́ ká nínú ọ̀kùnkùn, tí wọ́n fi owó tí ò bófinmu san, láti ibi t’ó jẹ́ pé Ọlọ́run ló mọ̀. 
Ìyípo ni, ẹ̀yin lẹ sì ṣe àtìlẹyìn fún un.
Ilé aṣòfin wa jẹ́ àkọ́kọ́ ní gbogbo àgbáyé t’ó gbíyànjú láti mú u ọ ṣàláyé nǹkan tí ẹ ṣe, ó sì kùnà. 
Ẹ ti kọjá àrọ́wọ́tó òfin ilẹ̀ Britain – kì í ṣe òfin Britain nìkan, ọ̀wọ́ aṣòfin mẹsàn-án rè é, orílẹ̀-èdè mẹ́sàn-án ni ó ní aṣojú níbí, tí Mark Zukerberg kọ̀ jálẹ̀ láti wá fi ẹ̀rí fún.
Nǹkan tí ò sì yé e yín ni wí pé èyí tóbi jù ẹ̀yin gan-an lọ.
Ó sì tóbi ju ẹnìkànkan wa lọ.
Kì í ṣe nípa òsì tàbí ọ̀tún tàbí “Kúrò” tàbí “Dúró” tàbí Trump tàbí ẹlòmíràn.
Ó jẹ́ nípa bóyá ó ṣe é ṣe láti ní ètò-ìdìbò tí yóò lọ ní ìrọwọ́-rọṣẹ̀ mọ́.
Tórí bó ṣe rí yìí, mi ò rò bẹ́ẹ̀.
Ìbéèrè mi síi yín ni, ṣe nǹkan tí ẹ fẹ́ rèé? 
Ṣé bí ẹ ṣe fẹ́ kí ìtàn ó rántíi yín rè é: gẹ́gẹ́ bi olùrànlọ́wọ́ fún ìjọba apàṣẹ wàá tó ń dìde káàkiri gbogbo àgbáyé?
Nítorí ẹ bẹ̀rẹ̀ láti so àwọn ènìyàn pọ̀ ni.
Ẹ sì ń kọ̀ láti gbà pé ìmọ̀-ẹ̀rọ yìí kan náà ń pín wa níyà.
Ìbéèrè mi sí gbogbo ènìyàn tókù ni pé, ṣé nǹkan tí a fẹ́ rè é: láti jẹ́ kí wọ́n mú u jẹ, ka sì jókòó ka máa fi ẹ̀rọ-ìbánisọ̀rọ wa ṣeré, bí òkùnkùn yìí ṣe ń kù?
Ìtan South Wales Valleys jẹ́ ti ìjà fún ẹ̀tọ́.
Èyí kìí ṣe ìbáwí -- kókó àyípada ni.
Ìjọba àwarawa ò dájú, kò sì ṣe é fẹ́kù, a ní láti jà a sì ní láti borí a ò lè jẹ́ kí àwọn ilé-iṣẹ́ ìmọ̀-ẹ̀rọ ní agbára tí ò ṣe é yẹ̀ lọ́wọ́ wọ̀ yìí.
Ó dọwọ́ọ wa -- ìwọ, èmi àti gbogbo wa. 
Àwa la ní láti gba ìṣàkóso padà.
Bí a ṣe lè jẹ́ kí agbára rọjú fún àwọn ẹbí tí owó tí ìpawó wọ̀lé wọn kéré.
Gẹ́gẹ́ bí ọmọdé, mo máa ń lo gbogbo àsìkò mi ní ilé ìyá-àgbà ìyá mi.
Ní àwọn ọjọ́ tó bá gbóná, lásìkò ooru, mo máa sáré kọjá nílẹ̀ ma sì gbójú mi síwájú ẹ̀rọ amúlétutù wọn kan ṣoṣo. 
Ṣùgbọ́n mi ò mọ̀ pé ìrírí kékeré yẹn, bó tilẹ̀ jẹ́ péréte, jẹ́ àǹfààní kan ní àwùjọ wa.
Nígbà tí mò ń dàgbà, ìtan àwọn aládùgbo nílé-kejì tí wọ́n ṣe àgbékalẹ̀ ayédèrú àpò àṣùwọn agbára tàbí tí wọ́n ní láti jí agbára jẹ́ nǹkan t’ó tọ́ sí mi.  
Lásíkò òtútù, títiraka láti jẹ́ kí ará lọ́, àwọn aládùgbò mi ò ní àǹfààní kankan ju wí pé kí wọ́n pẹ́ mítà kọjá lẹ́yìn tí wọ́n bá ti pa oru wọn, láti lè fi ará dẹ ẹbí wọn fún ọjọ́ kan sí i. 
Irú àwọn ìṣẹ̀lẹ̀ tó léwu wọ̀nyí lè gbilẹ̀ nígbà tí àwọn ènìyàn bá ń kojú àwọn àǹfààní yíyàn tí ò ṣe é ṣe. 
Ní orílẹ̀-ède US, ọ̀gbọ̀ ọmọ ilẹ̀ America máa ń ná ìdá mẹ́ta owó tí wọ́n ń gbà lórí agbára.
Ní ìdàkejì, ìpawó wọlé tó kéré àti iye àwọn ènìyàn nígbèríko lè ná ìda ogún, kódà ọgbọ̀n nínú owó tí wọ́n ń gbà lórí agbára.
Ní ọdún 2015, èyí jẹ́ kí àádọ́ta-ọ̀kẹ́ mẹ́ẹ̀dọ́gbọ̀n ènìyàn fi ebi panú láti pèse agbára ní ilé wọn. 
Àsìkò yìí ni agbára di ìṣòro.
Ṣùgbọ́n àwọn ìṣòro agbára pọ̀ gan-an ju iye kan lọ.
Wọ́n máa ń ṣe àgbékalẹ̀ àwọn ẹ̀yàn tí ò ṣe é ṣe tó jẹ́ abéwudé: Ṣé wàá mú ọmọọ̀ rẹ lọ gba òògùn àrùn-ọlọ́jẹ̀-ọ̀nà-èémí rẹ̀, àbí kí o bọ́ ọ?
Àbí ṣé kí o jẹ́ kí ara rẹ̀ máa lọ́? 
Ẹ̀yàn tí ò ṣe é ṣe ni, ó sì fẹ́rẹ̀ẹ́ jẹ́ pé lóṣooṣù, àádọ́ta-ọ̀kẹ́ méje ènìyàn máa ń yàn láàárín òògùn àti agbára. 
Èyí ń tú àṣìírí ọ̀rọ̀ t’ó tóbi tó sì gba ètò.
Àwọn ẹbí tí wọ́n ní ìṣòro agbára tó ga ni àwọn ènìyàn aláwọ̀ dúdú, tí wọ́n máa ń náwó ju ìwọn ẹsẹ̀ kan yàtọ̀ sí àwọn akẹgbẹ́ wọn tí wọ́n jẹ́ aláwọ̀ funfun.
Ṣùgbọ́n àwọn olùtọ́-ilé-ìwòsàn, àwọn àgbà-ọ̀jẹ̀ àti àwọn olùkọ́ nílé-ẹ̀kọ́ wà nínú àwọn àádọ́ta-ọ̀kẹ́ mẹ́tà-dín-lógójì ènìyàn lọ́dún tí wọn ò níkàpá agbára fún àwọn ohun èlo kòṣe é má nìí jùlọ wọn.
Nítorí èyí, àwọn tí wọ́n ní ìṣòra agbára tó ga ṣe é ṣe kí wọ́n ní àwọn àrùn bi àrùn ọkàn àti àrun séèémí-séèémí. 
Ẹ wòó – pẹ̀lú bàlú ayáraféfé wa tó lọ sí máásì àti AI tí ò ju àpò lọ, a ní àwọn irinṣẹ́ láti yanjú àwọn kùdiẹ̀-kudiẹ ètò wọ̀nyí.
Ìmọ̀-ẹ̀rọ náà wà débi.
Iye owó ìsọdọ̀tun, bíbo oru, àkójọpọ̀ agbára àti imọ̀-ẹ̀rọ agbára inú-ilé gbogbo ti ń dínkù.
Síbẹ̀, pẹ̀lu bí a ṣe ń súmọ́ ìdọ́gba iye owó, ọ̀pọ̀lọpọ̀ àwọn ti wọ́n ní agbára ìtọ̀sán-oòrùn ń pawó ju ọ̀pọ ọmọ ilẹ̀ America lọ.
Ìdí nìyí, nígbà tí mo wà lọ́mọdún méjì-lé-lógún, mo dá ilé-iṣẹ́ àìjère RETI sílẹ̀.
Afojúsùn wa ni láti sọ ìṣòro agbára di fúfúyẹ́ nípa ìṣiṣẹ́ pẹ̀lú àwọn àwùjọ, àwọn ilé-iṣẹ́ tó ń pèse agbára àti àwọn aṣojú ìjọba bákan náà láti pèse àǹfààní adọ́gba sí agbára aláìléwu, àdínkù agbára àti ìmọ̀-ẹ̀rọ agbára.
Ṣùgbọ́n kò sí ọ̀nà kan ṣoṣo láti yanjú èyí.
Mo nígbàgbọ́ nínú agbára ní àwọn àwùjọ agbègbè, nínú àyípadà ipa àjọṣepọ̀.
A bẹ̀rẹ̀ pẹ̀lu ṣíṣe iṣẹ́ tààrà pẹ̀lú àwọn àwùjọ tí wọ́n ní ìṣòro agbára tó gajù.
A ṣe ìpàdé àkànṣe-iṣẹ́ àti àwọn ètò fún àwọn àwùjọ láti kọ́ nípa òṣi agbára, àti bí ṣíṣe ìsọdọ̀tun kékeré sí ilé-wọn bíi bíbo-oru fún ojú fèrèsé àti amómi-gbóná ṣe lè ṣe púpọ̀ láti ṣàmúlo àdínkù agbára.
À ń so àwọn agbègbè mọ́ agbára ìtọ̀sán-òrùn àwùjọ a sì ń léwájú ìwádìí ìgbésẹ̀-àwùjọ lórí ilé aládàṣe àti àwọn èto ṣíṣe àtò láti lè bá àwọn ẹbí mú owó agbára wálè. 
A tún ṣiṣẹ́ tààrà pẹ̀lú àwọn aṣojú tí wọ́n fíbò yàn, tí à ń jà fún owo adọ́gba, nítori láti jẹ́ kí ìran agbára adọ́gba àti aláìléwu kẹ́sẹjárí, a ní láti ṣiṣẹ́ papọ̀ pẹ̀lú ìfọwọ́sowọ́pọ̀.
Ní báyìí, orílẹ̀-ède US ń ná ju bílíọ́nù mẹ́ta lọ́dún lórí ìrànlọ́wọ́ sísan owó agbára.
Àwọn ètò wọ̀nyí máa ń ran àádọ́ta-ọ̀kẹ́ ènìyàn lọ́wọ́, ṣùgbọ́n apá kan nínú àwọn aláìní ni wọ́n lè pèsè ìrànlọ́wọ́ fún.
Lóòótọ́, bílíọ́nù mẹ́tà-dín-láàdọ́ta àlàfo ìníkápá agbára-ilé ló wà, nítorí náà ìrànlọ́wọ́ nìkan ò tó.
Ṣùgbọ́n pẹ̀lu ìṣẹ̀da agbára adọ́gba àti aláìléwu nínú àwùjọ wa, a lè ṣe ìdánilójú àǹfààní adọ́gba àti aláìṣègbè sí agbára tí ò léwu, tó ṣe é gbáralé tó sì rọjú.
Lórí ìwọ̀n, ìmọ̀-ẹ̀rọ àkójọpọ̀ agbára, ìmọ̀-ẹ̀rọ aláìléwu àti àdínkù agbára máa ń mú ìdàgbàsókè bá ìlera gbogbogbò bí eré.
Fún àwọn tí wọ́n ní ìṣòro agbára tó ga, ó lè bá wọn gbá ìda ogún owó tí wọ́n ń gbà padà -- ìda ogún owó tí ènìyàn ń gbà tó ń tiraka láti wá oúnjẹ òjọ́.
Èyí ń yí ìgbésíayé padà.
Àǹfààní rèé fún àwọn ẹbí láti lo àdínkù owó-agbára láti ṣe ìgbọ̀wọ́ ọjọ́-iwájú wọn. 
Mo máa ń ronú padà sí ìyá àgbà ìyá mi àti àwọn alájọgbé wọn, àwọn àǹfààní yíyàn tí ò ṣe é ṣe tí wọ́n ní láti ṣe àti ipa tó ní lórí gbogbo àwùjọ.
Ṣùgbọ́n èyí kìí ṣe nípa wọn nìkan.
Àádọ́ta-ọ̀kẹ́ lágbàyé ni wọ́n ń ṣe irú àǹfààní yíyàn tí ò ṣe é ṣe yìí kan náà lónì.
Mo mọ̀ pé ìṣòro agbára ńlá jẹ́ wàhálà kan tó pọ̀ láti borí, ṣùgbọ́n nípasẹ̀ àjọṣepọ̀ pẹ̀lú àwọn àwùjọ àti ìmọ̀-ẹ̀rọ, a ní àwọn ọ̀nà láti borí wọn.  
Nígbà tí a bá sì ṣe bẹ́ẹ̀, gbogbo wa ni ara wá máa túbọ̀ le sí i
Ẹ ṣeun.
Ǹjẹ́ a lè dá àyípadà ojú ọjọ́ dúró pẹ̀lu yíyọ CO2 kúrò nínú afẹ́fẹ́?
Láti dènà àyípadà ojú ọjọ́ tó léwu, a máa nílò láti gé ìtúsílẹ̀ kù kíákíá. 
Ìyẹ́n gbọ́dọ̀ jẹ́ ọ̀rọ̀ tí ò mú awuyewuye dání, ní ìdánilójú pẹ̀lú àwọn olùgbọ́ yìí.
Ṣùgbọ́n nǹkankan rèé tó lè fa awuyewuye díẹ̀ lọ́wọ́: kò ní tó. 
A máa rápálá wáyè kọjá ìṣúná èédú tókù fún àléfà kan àtàbọ̀ ní ọdún tó kéré díẹ̀, àti ìṣúná àléfà méjì ní bíi èwá-ọdún méjì.  
A ò nílò láti gé ìtúsílẹ̀ kù kíákíá nìkan, a tún nílò láti mú òyì-èédú kúrò ní òyì ojú-ayé.
Ẹ ṣeun.
Mo ṣiṣẹ́ pẹ̀lu ṣíṣe àyẹ̀wo ọ̀pọ̀lọpọ̀ àwọn ìlànà tí wọ́n dálábàá wọ̀nyí láti wò ó bóyá wọ́n lè ṣiṣẹ́. 
A lè lo àwọn nǹkan ọ̀gbìn láti mú CO2 kúrò, ká sì tọ́jú wọn sínú igi, inú iyẹ̀pẹ̀, lábẹ́ ilẹ̀ tàbí inú omi-òkun.
A lè ṣẹ̀dá àwọn ẹ̀rọ ǹlá-ńlá, àwọn tí wọ́n ń pè ní igi àtọwọ́dá, tí yóò nu CO2 kúrò nínú afẹ́fẹ́.
Kí àwọn èrò wọ̀nyí lè ṣe é ṣe, a nílò láti mọ̀ bóyá a lè ṣàmúlò wọ́n lórí ìwọ̀n ńlá lọ́nà tí ò fi ní séwu, tí yóò sì jẹ́ gbígbà fún ọrọ̀-ajé àti àwùjọ. 
Gbogbo èrò wọ̀nyí ló wá pẹ̀lú kùdìẹ̀kudiẹ.
Kò sí ìkankan nínú wọn tó pé tán, ṣùgbọ́n ọ̀pọ̀lọpọ̀ nínú wọn ló ṣe é ṣe. 
Kò dájú pé ìkakan nínú wọn lè yanjú rẹ̀ lóun nìkan.
Kò sí idán Kankan, ṣùgbọ́n bóyá lápapọ̀, wọ́n lè pidán tí a nílò láti dá àyípadà ojú-ọjọ́ dúró ní orípa rẹ̀.
Mò ń ṣiṣẹ́ àdáṣe lórí èrò kan tó ń lo òyì-àtilẹ̀tu láti pèse iná-mànàmáná ní ọ̀nà tí yóò mú òyì-èédú kúrò nínú afẹ́fẹ́.
Báwo ni iyẹ́n ṣe ń ṣiṣẹ́? 
Ìgbésẹ̀ Agbara Iná-mànàmáná Origen máa ń fi afẹ́fẹ́-ìdáná àtilẹ̀tu sínú pádi epo-rọ̀bì. 
Bíi àbọ agbára kẹ́míkà ní yóò yípadà di iná-mànàmáná, àwọn ìyókù yóò sì di ooru, tí wọ́n ń lò láti sọ òkúta-ẹfun di ẹfun àti òyì-èédú. 
Níbi tí a dé yìí, bóyá ẹ̀ ń rò ó wí pé orí mi ò pé.
Ó ń ṣẹ̀da òyì-èédú lóòótọ́.
Ṣùgbọ́n Kókó ibẹ̀ ni wí pé, gbogbo òyì-èédú tó ń ṣẹdá, láti inu pádi epo-rọ̀bì àti ààro ẹfun, ló mọ́ gaara, ìyẹn sì ṣe pàtàkì, nítorí ó túmọ̀ sí wí pé ẹ lè lo yálà òyì-èédú yẹn tàbí kí ẹ kó o pamọ́ sábẹ́ ilẹ̀ lówó kékeré.
Lẹ́yìn náà ẹfun tí ẹ ti ṣẹ̀dá yẹn lè di lílò fún ìpèsè nǹkan nílé-iṣẹ́, àti lílò ó, ó máa ń nu CO2 kúrò nínú afẹ́fẹ́.
Lápapọ̀, ìgbésẹ̀ náà kì í pèse òyì-èédú.
Ó máa ń yọ òyì-èédú kúrò nínú afẹ́fẹ́ ni.
Bí ẹ bá ń ṣẹ̀da iná mànàmáná látara òyì-àtilẹ̀tu dáadáa, bíi irinwó gírámu CO2 ni è ń gbé jáde sínu afẹfẹ́ fún gbogbo wákàti kílówáátì kọ̀ọ̀kan.
Pẹ̀lú ìgbésẹ̀ yìí, fígọ̀ yẹn jẹ́ pẹ̀lú àyọkúrò ẹgbẹ̀ta.
Lọ́wọ́lọ́wọ́ yìí, ìpèse agbára ló ń ṣe okùnfa bíi ìdá kan nínú ìdá mẹ́rin gbogbo ìtúsílẹ̀ òyì-èédú.
Ní àbá, tí ẹ bá rọ́pò gbogbo ìpèse agbára pẹ̀lú ìgbésẹ̀ yìí, ẹ ò ní yọ gbogbo àwọn ìtúsílẹ̀ látara ìpèse agbára nìkan ṣùgbọ́n ẹ ó bẹ̀rẹ̀ sí yọ àwọn ìtúsílẹ̀ ní àwọn ẹ̀ka mìíràn bákan náà, gígé ìda ọgọ́ta gbogbo ìtúsílẹ̀ èédú.
Ẹ lè tún lo ẹfun náà láti dàápọ̀ mọ́ omi-ọ̀sà tààrà láti mú àdínkù bá ẹ̀kan omi-òkun, ọ̀kan nínú àwọn wàhálà mìíràn tí CO2 ń fà nínú òyì ojú-ayé.
Lóòótọ́, ẹ ó gbà ju iye tí ẹ fi sílẹ̀ lọ̀.
Ẹ máa gba bíi ìlọ́po méjì òyì-èédú sára nígbà tí ẹ bá dàápọ̀ mọ́ omi-ọ̀sà ju tí ẹ bá lò ó nílé-iṣẹ́ lọ.
Ṣùgbọ́n ibí yìí ló ti máa ń di àmúdijú gidi gan-an.
Nígbà tí mímú àdínkù bá ẹ̀kan omi-òkun jẹ́ nǹkan tó dára, a ò nímọ̀ kíkún nípa nǹkan tí àbájáde rẹ̀ láwùjọ jẹ́, nítorí náà a nílò láti ṣàyèwò bóyá ìtọ́jú yìí dára lóòótọ́ ju àrùn tó fẹ́ wósàn lọ. 
A nílò láti ṣèto ìdarí lẹ́sẹẹsẹ fún àwọn ìdánwò láti ṣe àyẹ̀wò yìí láìséwu.
Ìwọn rẹ̀: láti dèna àyípadà ojú-ọjọ́ tó léwu, a máa nílò láti yọ tírílíọ́nù – bẹ́ẹ̀ni, tírílíọ́nù nìyẹn pẹ̀lú T --tírílíọ́nu tọ́ọ́nu òyì-èédú kúrò nínú òyi-ojú-ayé ní èwá-ọdún tó wà níwájú.
Ó máa ná wa ní ìda GDP díẹ̀ -- bóyá owó-nàá ológun, ọ̀pọ̀lọpọ̀ àmúṣe-iṣẹ́ àwọn ilé-iṣẹ́ àti àwọn àyọrísí mìíràn tó léwu tá ò lè fẹ́kù.
Ṣùgbọ́n tí ìwọn náà bá tóbi, nítorí ìwọ̀n ìṣòro tí a ń wá láti yanjú nìkan ni. 
Ó sì tóbi bákan náà.
A ò lè ma pẹ́ àwọn ìṣòro tó lágbára wọ̀nyí mọ́
À ń kọjú ewu ní gbogbo ibi tí a bá yíjú sí: ilé-ayé tí àyípadà ojú-ọjọ́ ti yí padà tàbí ilé-ayé tí àyípadà ojú-ojú ti yí padà àti ìgbìyànju wa láti tako àyípadà ojú-ọjọ́. 
Ó wùn mí kí ó má rì í bẹ́ẹ̀, ṣùgbọ́n a ò lè dijúu wa, dí etí wa, kí á má sọ la-la-la mọ́.
A nílò láti dàgbà sókè ká sì kojú àbájáde àwọn ìwa wa.
Ṣé ọ̀rọ̀ nípa ìwòsan àyípadà ojú ọjọ́ ń dèna ìpinnu láti gé ìtúsílẹ̀ ni?
Ẹ̀dun ọkàn tòótọ́ ni èyí, nítorí náà a nílò láti tẹnu mọ́ pàtàki mímú àdínkù bá ìtúsílẹ̀ àti bí àwọn èrò wọ̀nyí ṣe jẹ́ àhesọ-ọ̀rọ̀.
Ṣùgbọ́n lẹ́yìn tí a ti ṣe bẹ́ẹ̀, a ṣì nílò láti ṣe àyẹ̀wo wọn.
Ǹjẹ́ a lè ṣe ìwòsan àyípadà ojú-ọjọ́?
Mi ò mọ̀, ṣùgbọ́n a ò lè mọ̀ tí a ò bá gbíyànjú.
A nílò ìpinnu láìsí ìgbéraga.
A nílò ìpinnu láti ṣe àdápadà òyì-ojú-ayé, láti fa òyì-èédú wálẹ̀ padà sí ìpele tí ó wà ní ìbámu pẹ̀lu ojú-ọjọ́ tí kò yí pada àti omi-òkun tó lálàáfíà.
Iṣẹ́ tó pọ̀ ni eléyìí máa jẹ́.
Ẹ lè ṣàpèjúwe rẹ̀ gẹ́gẹ́ bi iṣẹ́-àkànṣe ọjọ́-iwájú.
Àwọn tí wọ́n lọ́wọ́ nínú rẹ̀ láti ìbẹ̀rẹ́ lè ya àwòran rẹ̀ kí wọ́n sì ṣe ìfilọ́lẹ̀ rẹ̀, ṣùgbọ́n wọn ò ní gbé e dé òkè ténté.
Iṣẹ́ yẹn, àǹfààní yẹn, àwọn tí a ṣẹ̀ sílẹ̀ ni wọ́n ni í.
Kò sí ẹnikẹ́ni nínú wa tí yóò rí ọjọ́ náà, ṣùgbọ́n a gbọdọ̀ bẹ̀rẹ̀ pẹ̀lú ìrètí pé àwọn iran ọjọ́-iwájú máa lè parí iṣẹ́ náà.
Nítorí náà, ṣe ẹ fẹ́ mú àyípadà bá ilé-ayé?
Mi ò fẹ́. 
Mi ò wá láti mú àyípadà bá ilé-ayé, ṣùgbọ́n láti fi sí bó ṣe yẹ kó wà.
Ẹ ṣeun.
Chris Anderson: Ẹ ṣeun.
Mo kọ̀ fẹ́ bi yín ní àwọn ìbéèrè mìíràn bi mélòó kan ni.
Ẹ sọ díẹ̀ si fúnwa nípa èro fífi ẹfun sínú omi-òkun.
Mò ń sọ nípa pé, bóṣe rí lójú, ó ń fanimọ́ra -- atako ẹ̀kan omi òkun -- tó sì ń gba ọ̀pọ̀ CO2 móra.
Ẹ sọ̀rọ̀ nípa pé, a nílò láti ṣe ìdánwò lórí èyí. 
Báwo ni ìdánwò tó ṣe é gbáralé ṣe máa ri?
Tim Kruger: mo rò wí pé ẹ nílò láti ṣe ọ̀pọ̀lọpọ̀ ìdánwò, ṣùgbọ́n ẹ nílò láti ṣe wọ́n ní kékeré nípele-ìpele. 
Ní ìlànà kan náà, nígbà tí ẹ bá ń ṣe àyẹ̀wò oògùn tuntun, ẹ ò kò ní lọ sí àyẹ̀wò lára ènìyan tààrà.
Ẹ ó ṣe ìdánwò kékeré.
Nítorí náà nǹkan àkọ́kọ́ láti ṣe ni ìdánwò lórí ilẹ̀, nínú abọ́ àkànṣe, kúrò láàárín agbègbè.
Nígbà tó bá ti dáa yín lójú pé eyí ṣe é ṣe láìséwu, ẹ ó sì tẹ̀síwájú sí ipele tó kàn.
Bí kò bá dáa yín lójú, ẹ ò ní ṣe bẹ́ẹ̀.
Ṣùgbọ́n ní ìpele-ìpele.
CA: tani yóò ṣe onígbọ̀wọ́ irú ìdánwò bẹ́ẹ̀?
Nítorí wọ́n nípa lára gbogbo àgbáyé ní àwọn ìpele kan.
Ṣé ìdí nìyẹn tí nǹkankan ò ṣe tíì ṣẹlẹ̀ nípa eléyìí?
TK: mo rò wí pé ẹ lè ṣe ìdánwò oníwọ̀n-kékeré nínú àwọn omi orílẹ̀-èdè, nígbà náà bóyá àwọn onígbọ̀wọ́ orílẹ̀-èdè nìkan ni yóò nílò láti ṣe ìyẹn.
Ṣùgbọ́n nígbẹ́yìn, tí ẹ bá fẹ́ tako ẹ̀kan omi-òkun lórí ìwọ̀n àgbáyé lọ́nà yìí, ẹ máa nílò láti ṣe é nínú omi ilẹ̀ òkèèrè, ẹ ó sì nílò láti ní àwọn orílè-èdè àgbáyé láti ṣiṣẹ́ lórí rẹ̀.
CA: kódà nínú àwọn omi orílẹ̀-èdè, ẹ mọ̀, àwọn omi-òkun náà jápọ̀.
Ẹfun yẹn máa jáde síta yẹn.
Àwọn ènìyán sì máa ń bínú gan-an nípa ṣíṣe ìdánwò nínú ayé, bí a ṣe ti gbọ́.
Báwo lẹ ó ṣe tako ìyẹn?
TK: mo rò wí pé ẹ mẹ́nu ba nǹkankan tó ṣe pàtàkì púpọ̀
Nípa ìfàyègbà àwùjọ láti ṣiṣẹ́ ni.
Mo rò pé ó lè jẹ́ wí pé kò ṣe é ṣe láti ṣe é, ṣùgbọ́n a nílò láti ní ìgboyà láti gbìyànjú, láti sún èyí síwájú, láti rí nǹkan tí a lẹ̀ ṣe, ká sì sọ̀rọ̀ ní gbangba.
A sì nílò láti bá àwọn ènìyàn sọ̀rọ̀ lọ́nà tó hàn kedere.
A nílò láti bi wọ́n ṣíwájú.
Mo sì rò wí pé tí a bá bi wọ́n, a ní láti ṣi ọkàn wa sílẹ̀ pé ó ṣe é ṣe kí ìdáhùn náà máa padà wá ní, “Rárá, má ṣe é.
CA: Ẹ ṣeun púpọ̀.
Ìyẹ́n fanimọ́ra gigi gan-an.
TK: Ẹ ṣeun.
Ẹ̀kúnrẹ́rẹ́, ìdáhùn ajẹmọ́ agbègbè sí COVID-19.
Ẹ káalẹ́.
Ìbùkún ni ó jẹ́ láti ṣiṣẹ́ ní Harlem Children’s Zone, ilé-iṣẹ́ tí àwọn Ọmọ Ilẹ̀-Adúláwọ́ àti America ń léwájú t’ó ti ṣínà ẹ̀ka ẹ̀kúnrẹ́rẹ́ iṣẹ́ ajẹmọ́-àyè, láti ọmọ-ọwọ́ débi iṣẹ́. 
Ọ̀rọ̀ yẹn, “ẹ̀kúnrẹ́rẹ́” ṣe pàtàkì sí nǹkan tí à ń ṣe.
Ẹ mọ̀, ọ̀pọ̀ àwọn ìdásí máa ń kojú mọ́ ayò àmúdijú, ńlá kan ni.
Ṣùgbọ́n ìyẹn ò tó láti wá ìyanjú sí ayò náà.
Ẹ ò lè yanjú ètò-ẹ̀kọ́ láìnímọ̀ nípa ọ̀gangan-ipò ilé tàbí ayíká ilé àwọn akẹ́kọ̀ọ́ kékèèké. 
Tàbí ọ̀gangan-ipò ìlera tó fẹjú, ìṣaralóore tàbí ìdájọ́ ìwà-ọ̀daràn.
Ìwọn àyípadà fún wa kì í ṣe ọmọ kọ̀ọ̀kan, gbogbo àdúgbò ni.
Ẹ ní láti ṣe ọ̀pọ̀lọpọ̀ nǹkan lẹ́ẹ̀kan náà.
A ní dátà ogún ọdún láti fi ṣẹ̀rí pé èyí ń ṣiṣé.
A ti ní ẹgbẹ̀rún méje àwọn àkẹ́kọ̀ọ́jáde ní ilé-ẹ̀kọ́ ìkókó wa, a ti pana àlàfo àṣeyọrí dúdú àti funfun ní ilé-ẹ̀kọ wa.
A ti mú àdínkù bá ìṣọwọ́-sanra nínú àwọn ètò ìlera wa sì ní tó ẹgbẹ̀rún kan àwọn akẹ́kọ̀ọ́ tí wọ́n ti forúkọsílẹ̀ ní ilé-ẹ̀kọ wa.
A hun àwọ̀n iṣẹ́ papọ̀ dọindọin, kí ẹnikẹ́ni má bá à jábọ́ níbi tó ti lanu. 
A ti ṣe ìwúrí fún àwọn tó ń ṣe é lágbàáyé. 
A ti ní àwọn àwùjọ tó lé láàdọ́ta káàkiri orílẹ̀-ède US àwọn orílẹ̀-èdè tó lé láàdọ́rin ni wọ́n máa ń wá yọjú síwa láti kọ́ àwòṣe wa.
Ṣẹ́ ẹ rí i, àwọn ìṣòro àgbáyé, àti àwọn ìṣòro ilé-ayé ni wọn ò bomi rin dáadáa.
Nítorí náà àwọn ìyanjú náà gbọ́dọ̀ jẹ́ ẹ̀kúnrẹ́rẹ́, wọ́n gbọ́dọ̀ jẹ́ lápapọ̀. 
Nísisìyí a wà nínú àjàkálẹ̀ àrùn káríayé.
COVID-19 ti fi àwọn nǹkan ti a ti mọ̀ tẹ́lẹ̀ pé òótọ́ ni hàn wá.
Àwọn tí wọ́n kúṣẹ̀ jùlọ láàárín wa ni wọ́n ń san ẹ̀jẹ́ tó pọ̀jù pẹ̀lú èmi wọn àti ọ̀nà ìwá ìjẹ-ìmu wọn.
Ìyẹ́n sì ń ṣẹlẹ̀ lójoojúmọ́ ní àwùjọ àwọn ọmọ ilẹ̀ Adúláwọ̀ ní orílẹ̀-ède America, níbi tó ti ṣe é ṣe kí COVID pa wa ní ìlọ́po mẹ́rìn-dín-lọ́gbọ̀n ju àwọn akẹgbẹ́ wa tí wọ́n jẹ́ aláwò funfun lọ.
À ń rí àwọn ìyàtọ̀ ìlera wọ̀nyẹn lọ́pọ̀lọpọ̀ ní New York City, níbi tó ti àrùn yìí ti wọ́pọ̀ jùlọ lórílẹ̀-ède wa.
Láti sọ ipa ìyàtọ̀ ìlera náà di púpọ̀, ìpalára ọrọ̀ ajé tó fojú hàn wà, níbi tí ọ̀kan nínú mẹ́rin àwọn ẹbíi wa ní Harlem ti ń jábọ̀ àìróúnjẹ jẹ, ti ìda mẹ́tà-dín-lọ́gọ́ta ń jábọ̀ ìpàdánù owó-oṣù tàbí ìpàdánù iṣẹ́ wọn.
Ṣùgbọ́n láti túbọ̀ ní ìmọ̀ nípa iṣẹ́ tí Harlem Children Zone ń ṣe, mo fẹ́ sọ ìtàn kan fún yín, nípa akẹ́kọ̀ọ́ ilé-ìwé alákọ̀ọ́bẹ́rẹ̀ kejì tí orúkọ rẹ̀ ńjẹ́ Sean.
Sean jẹ́ ọmọdékùnrin aláwọ̀-dúdú to rewà tí ẹ̀rin rẹ̀ máa ń mú ìdùnnú wọ inú yàrá tó bá wà ni.
Nígbà tí ìyàsọ́tọ̀ bẹ́rẹ̀ ní oṣù Ẹ̀rẹnà, a ṣàkíyèsí wí pé Sean ò kín wá sí ilé-ẹ̀kọ́ orí ẹ̀rọ ayélukára. 
Léyìn ìwádìí díẹ̀, a wá mọ̀ wí pé ìya Sean wà nílé-ìwòsàn nítorí COVID.
Òún wà nílé pẹ̀lu ìyá-àgba rẹ̀ àti àbúro rẹ̀ kékeré, tó ṣe pé òun nìkan náà ni alátìlẹyìn fun, nígbà tó jẹ́ wí pé wọ́n ti fi baba Sean sẹ́wọ̀n.
Ìyá-àgbà ń tiraka ni.
Kò sí oúnjẹ púpọ̀ ní ilé náà, ìlédì díẹ̀, Sean náà ò wulẹ̀ ní ẹ̀rọ-ayárabíàṣá kankan. 
Nígbà tí wọ́n tú ìya rẹ̀ sílẹ̀ nílé-ìwòsàn, ìdojúko wọ́n túbọ̀ fẹjú síi, nítorí wọn ò lè gbépọ̀ pẹ̀lú ìyá-àgba wọn mọ́, nítorí ipọ̀-ilere àtẹ̀yìnwá rẹ̀.  
Nitorí náà Sean, àbúro rẹ̀ kékeré àti ìya rẹ̀ ní láti lọ sílé àwọn aláìní. 
Ìtan Sean kìí ṣe ní Harlem Children’s Zone nìkan. 
A mọ wí pé Sean àti àwọn àádọ́ta-ọ̀kẹ́ bíi tiẹ̀ káàkiri orílẹ̀-èdè náà lẹ́tọ̀ọ́ láti ní gbogbo nǹkan tí ayé yìí ní láti fúnni, láìjẹ́pé àìdọ́gda yóò ma jàwọ́n lólè irú àǹfààní yẹn. 
Gbogbo èsi ẹlẹ́yàmẹyà ìtàn àti ètò àìdókòwò ti wá papọ̀ mọ́ COVID-19.
Èkúnrẹ́rẹ́ àwòṣe wa gbé Harlem Children’s Zone sínu ìjàgùdu COVID lọ́nà ọ̀tọ̀.
Àṣeyọrí tí a ní lọ́pọ̀ ní Harlem sọ ó di pàtàkì, ojúṣe wa sì ni láti sọ ohun tí a mọ̀ pé ó ṣiṣe fún orílè-èdè.
A ti ṣe àgbékalẹ̀ ẹ̀kúnrẹ́rẹ́ ìdáhùn sí ìdẹ̀rùn àti ìpadàbọ̀-sípò COVID-19 fún àwùjọ wa, tí ó jẹyọ ní àwùjọ wa, tó dálé àwọn kókó nǹkan kòṣeémánìí márùn-ún, a sì ń ṣe àtìlẹyìn fún àwọn ẹbí bíi ti Sean.
Àwọn náà rè é.
Àkọ́kọ́, owó ìdẹ̀run pàjáwírì.
A mọ̀ wí pé àwọn ẹbí wa nílò owó lọ́wọ́ wọn lásíkò yìí.
Ìkejì, dídáààbò bo àwọn akọ́gun-séwujù wa.
A mọ̀ wí pé àwọn ẹbí wa nílò àǹfààní sí àwọn ohun-èlo-kòṣeémánì àti ìfitónilétí.
Oúnjẹ nìyẹn, ìbòmú nìyẹn, àkójọpọ̀ ohun-èlò àti ìpolongo ìlera gbogbogbò.
Ìkẹ́ta, dídí àlàfo àìdọ́gba àrọ́wọ́tó ẹ̀rọ- ayélukára.
A nígbàgbọ́ wí pé ẹ̀tọ kòṣeémánì ni ẹ̀rọ̀-ayélukára jẹ́.
A ní láti ríi dájú wí pé àwọn ẹbí wa ní ìsopọ̀ mọ́ ẹ̀rọ-ayélukára, bákan náà gbogbo àwọn ọmọ tí ọjọ́-orí wọ́n wà lábẹ́ ìkẹ́kọ̀ọ́ ní ilé kan ni wọ́n ní ohun-èlò ìkẹ́kọ̀ọ́ tó tọ́.
Ìkẹ́rin, àìpàdánù ìkẹ́kọ̀ọ́.
A mọ̀ wí pé àwọn ìran akẹ́kọ̀ọ́ kan wà tí wọ́n wà nínú ewu ìpàdánù gbogbo ọdún ìkẹ́kọ̀ọ́ wọn.
A nílò láti ríi wí pé à ń pèsè ètò ìkẹ́kọ̀ọ́ ẹrọ-ayélukára tó lágbára, ní àfikún sí ṣíṣe ètò ìpadàwọlé aláìléwu fún ìpadàwọlé ilé-ẹ̀kọ́.
Ìkarùn-ún, mímú àdínkù bá àrùn ọpọlọ. 
Àwọn ìran kan wà nínú ewu níní PTSD, nítorí àpọ̀jù májèlé ti láàláà.   
A nílò láti ríi dájú pé àwọn ẹbí wa ní àǹfààní sí ètò-ìlera orí ẹ̀rọ ayélukára àti àwọn ìrànlọ́wọ́ orí ẹ̀rọ-ayélukára mìíràn. 
A ní àwọn alájọṣepọ̀ tó dantọ́ mẹ́fà káàkiri àwọn ìletò mẹ́fà ní orílẹ̀-ède United States tí wọ́n ń tẹ̀lé àwòṣe wa fún ọ̀gangan-ipò tiwọn ní àwùjọ wọn.
Àwọn náà ni Oakland, Minneapolis, Chicago, Detroit, Newark àti Atlanta. 
Ní àfikún sí àwọn alájọṣepọ̀ wọ̀nyẹn, a ní àwọn alájọṣepọ̀ orílẹ̀-èdè mẹ́ta, tí wọ́n yóò ma pín àwòṣe wa àti àwọn èto wa lórí ìkàni wọn, ní àfikún sí pípariwo ipa wa pẹ̀lú àtìlẹ́yìn ìpinnu.
A máa ní ipa ní ìpele mẹ́ta.
Ipa ẹnìkọ̀ọ̀kan lọ́pọ̀ ní Harlem, káàkiri iye àwọn àbájáde nínú ètò-ẹ̀kọ́, nínú ètò-ìlera, nínú ọrọ̀-ajé, kíkànsí ẹgbẹ̀rún-lọ́nà 30 àwọn ènìyàn. 
Ipa ìpele àwùjọ náà wà káàkiri àwọn ìletò mẹ́fà, bákan náà nípasẹ̀ àwọn alájọṣepọ̀ wa tó dántọ́, tí wọ́n yóò kàn sí àfikún ẹgbẹ̀rún-lọ́nà 70 àwọn ènìyàn. 
Lẹ́yìn náà ipa lórí orílẹ̀ èdè, kì í ṣe nípa ìgbawí ìlànà-ìṣe nìkan, ṣùgbọ́n nípasẹ̀ mím ìronilagbara de ojú ìwọ̀n.
Ìdáhùn wa sí COVID-19, àìnírètí àti àìdọ́gba tó ń bá àwùjọ wa jà, ń dojú kọ àwọn àdúgbò pẹ̀lú ẹ̀kúnrẹ́rẹ́ iṣẹ́. 
A ò tíì sọ ìrètí nù rárá.
A sì ń pè yín láti darapọ̀ mọ́ wa níwáju ogun yìí.
Ẹ ṣeun. 
Ìdí tí ìyà ṣe máa ń jẹ àwọn ará-ìlú gan-an nígbà tí ogún bá ti parí.
Ǹjẹ́ o ti rò ó tẹ́lẹ̀ rí pé báwo ló ṣe máa rí tí enìyán bá ń gbé níbi tí kò sí òfin. 
Ìyẹ́n dùn gbọ́.
O jí láàrọ̀ ọjọ́ kan, ẹ̀wẹ̀, ẹ wá rí i wí pé ìdí tí kò fi sí òfin ni wí pé kò sí ìjọba, kò sì sí òfin.  
Lóòótọ́, gbogbo ilé-iṣẹ́ àwùjọ ti pòórá.
Nítorí náà Kò sí ilé-ẹ̀kọ́, kò sí ilé-ìwòsàn, kò sí ọlọ́pàá, kò sí ilé-ìfowópamọ́, kò sí àwọn ẹgbẹ́ eléré-ìdárayá, kò sí ohun-èlò.
Ó dáa. Mo mọ díẹ̀ nípa bí èyí ṣe rí, torí nígbà tí mo jẹ́ akẹ́kọ̀ọ́ ìmọ̀-ìṣègùn ní odún 1999, mo ṣiṣẹ́ ní ìpàgọ́ àwọn atìpó ní Balkans lásìko ogun Kosovo.
Nígbà tí ogun náà parí, mo gba ìyànda -- sí ìyàlẹ́nu -- láti ilé-ẹ̀kọ́ ìmọ̀-ìṣègùn mi láti lọ sinmi kí n sì tẹ̀lé àwọn ẹbí tí mo ti bá dọ́rẹ̀ẹ́ ní ìpàgọ́ náà padà sí abúlé wọn ní Kosovo, kí n mo bí wọn yóò ṣe lo ìgbésí-ayé ní ibùdó léyìn ogun yìí.  
Kosovo léyìn ogun jẹ́ ibìkan tó dùn nítorí àwọn ọmọ-ogun NATO wà níbẹ̀, láti rí i pé ogun ò tún ṣẹ́yọ mọ́. 
Ṣùgbọ́n yàtọ̀ sí ìyẹn, àyè tí ò l’ófin ni, ó fẹ́rẹ̀ jẹ́ pé gbogbo ilé-iṣẹ́ àwùjọ, ti ìjọba àti aládàni, ni wọ́n ti bàjẹ́.
Nítorí náà mo lè sọ fún yín wí pé tí ẹ bá wọ ọ̀kan nínú àwọn ipò àti ibùdó yìí, ó máa ń panilẹ́rìn-ín fún bíi ọgbọ̀n ìṣẹ́jú, torí bó ṣe máa ń pẹ́ tó nìyẹn kí ẹ tó wà ní ipò tí ẹ ó fi mọ bí ẹ ṣe kángun-séwu sí.  
Fún èmi, àkókò náà wá nígbà tí mo ní láti kọjá ẹnu-ibodè àkọ́kọ́, bí mo ṣe wa ọkọ̀ síwájú ni mo ti mọ̀ wí pé mo máa ṣe ìdúnàádúrà kíkọjá ẹnu-ibodè yìí pẹ̀lú ẹnìkàn tó dìhá ogun tó ṣe pé, tó bá pinnu láti yìnbọ mọ́mi lásíkò yẹn àti níbẹ̀ yẹn, kò ní tíì ṣe nǹkan tí ò bófinmu. 
Ṣùgbọ́n òye ìkángun-séwu tí mo ní kò tó nǹkan sí ìkángun-séwu àwọn ẹbí tí mo mò ní ọdún yẹn.
Ṣẹ ẹ rí i, ìgbe-ayé láwùjọ tí kò sí àwọn ilé-iṣẹ́ àwùjọ ń kojú ewu àti àìdájú, àti àwọn ìbéèrè tó rọrùn bíi, “kí la máa jẹ lálẹ́ yìí? “jẹ́ àmúdijú láti dáhùn.
Àwọn ìbéèrè nípa ààbò, nígbà tí kò bá sí ètò ààbò, máa ń bani lẹ́rù.
Ṣé èdè-àìyedè yẹn tí mo ní pẹ̀lu aráalé mi tó wà nísálẹ̀ ò ní di rògbòdìyàn tí yóò gba èmí mi tàbí èmi ẹbí mi? 
Ìrònú nípa ìlere nígbà tí kò bá sí ètò-ìlera náà ń bani lẹ́rù. 
Mo ń tẹ́ti bí ọ̀pọ̀lọpọ̀ àwọn ẹbí ṣe ní láti yanjú àwọn ìbéèrè bi, “ìkókó mi ní ààrun ibà.
Kíni mo fẹ́ ṣe?
 “ ”Àbúrò mi lóbìrin, tó lóyún, ń da ẹ̀jẹ̀.
Kíni kí n ṣe?
Tani kí n kọjú sí?
 “ “Àwọn oníṣégùn-òyìnbó dà, àwọn olùtọ́-ilé-ìwòsàn dà?
Tí mo bá lè ri ọ̀kan, ṣé wọ́n ṣe é gbàgbọ́?
Báwo ni màá ṣe sanwó fún wọn?
Irú owó wo ni màá fi sanwó fún wọn?
“ “Tí mo bá nílò òògùn, níbo ni màá ti rí wọn?
Bí mo bá lo àwọn òògùn wọ̀nyẹn, ṣé ayédèrú niwọ́n lóòótọ́?
“ Àti bẹ́ẹ̀ àti bẹ́ẹ̀.
Fún ìgbé-ayé ní àwọn ibùdó wọ̀nyí, kókó ọ̀rọ̀ tó gbajúmọ̀ jù, àwòmọ́ ìgbeayé tó gbajúmọ̀ jù, ni ìkángun-séwu tí àwọn ènìyàn ní láti mójútó lójoojúmọ́, torí àìsí àwọn ètò àwùjọ. 
Ó padà jẹyọ wí pé àwòmọ́ ìgbe-ayé yìí ṣòro púpọ̀ láti ṣàlàyé àti láti mọ̀ fún àwọn ènìyàn tí wọ́n ń gbé níta rẹ̀.
Mo mọ èyí nígbà tí mo kúrò ní Kosovo.
Mo padà wá sí Boston, mo di alágbàwò, mo di oníṣẹ́ ìwádìí ìpinnu ìlera gbogbogbò lágbàyé.
Mo darapọ̀ mọ́ ilé-ẹ̀kọ́ ìṣègun Havard àti Brigham àti ẹ̀ka ilé-ìwòsàn àwọn obìnrin ti ìlera àgbáyé.
Èmi, gẹ́gẹ́ bí oníṣẹ́ ìwádìí, fẹ́ bẹ́rẹ̀ iṣẹ́ lórí ìṣòro yìí lẹ́sẹ̀kẹsẹ̀.
Mo ń rò ó wí pé, “Báwo ni a ṣe lè mú àdínkù bá ìkángun-séwu àwọn ènìyàn tí wọ́n ń gbé ní àwọn ibùdó ẹlẹgẹ́ wọ̀nyí?
Ǹjẹ́ ọ̀nà kankan wà tí a lè bẹ̀rẹ̀ síní ronú nípa bí a ṣe lè pèse ìdáààbòbo àti ìpadàbọ̀sípò lọ́gán àwọn ilé-iṣẹ́ tí wọ́n ṣe pàtàkì fún ìmóríbọ́, bí ètò ìlera?
“ Mo sì gbọ́dọ̀ sọ wí pé, mo ní àwọn akẹgbẹ́ tó dántọ́.
Ṣùgbọ́n nǹkan kan tó panilẹ́rìn nípa rẹ̀ ni wí pé, àwọn ìbéèrè àjòjì ni èyí jẹ́ fún wọn.
“ Wọ́n rò ó wí pé, “Oh, tí ẹ bá ṣiṣẹ́ nínú ogun, ṣé ìyẹ́n ò túmọ̀ sí wí pé ẹ ṣiṣẹ́ ní ìpàgọ́ àwọn atìpó ni, ẹ sì ń ṣiṣẹ́ lórí àkọsílẹ̀ ọ̀pọ̀ àwọn ìwa-ìbàjẹ́?” -- tó ṣe wí pé, lápá kan, ó ṣe pàtàkì gigi gaan.
Ó gbàmí lásíkò díẹ̀ láti ṣàlàye ìdí tí mo fi nífẹ̀ sí ọrọ̀ yìí, títí di bí ọdún mẹ́fà sẹ́yìn.
Nígbà náà ni ìwádìí aláìlẹ́gbẹ́ yìí tó ṣe ìbojúwò àti àpèjúwe èt ò ìlera gbogbogbò àbájáde ogun di títẹ̀ jáde. 
Wọ́n ṣe ìfẹnukò tó yani lẹ́nu t’ó sì bíni nínú.
Àwọn oníṣẹ́ ìwádìí wọ̀nyí fẹnukò pé ọ̀pọ̀lọpọ̀ ikú àti ìsọnidaláààbọ̀-ara látara ogun máa ń ṣẹlẹ̀ lẹ́yìn tí ìkọlura bá ti dópin.
Àsìkò t’ó léwu jù láti jẹ́ ènìyàn tó ń gbé ní orílẹ̀-èdè tó ní ìṣẹ̀lẹ̀-ìkọlura ni lẹ́yìn tí ogun bá ti dópin; lẹ́yìn tí àdéhùn àlàáfíà bá ti di bíbuwọ́lù ni. 
Ìgbà tí ọ̀nà-àbáyọ òṣèlú yẹn bá ti di ṣíṣe. 
Ìyẹn dàbi ẹní rújú, ṣùgbọ́n bẹ́ẹ̀ ni kò rí bẹ́ẹ̀, nítorí ogun máa ń pa àwọn ènìyàn nípa jíjà wọ́n lólè àwọn ilé-ìwòsan alábọ́ọ́dé wọn, àwọn ilé-ìwòsan wọn, àti ìpínkárí àwọn ẹrù-ọjà wọn. 
Wọ́n máa ń dájúsọ àwọn oníṣègùn-òyìnbo wọn, wọ́n ń gba ẹ̀míi wọ́n; wọ́n ti sá lọ̀. 
Èyí àìhàn dáadáa tí ò tún sì ń ṣekú pani jù ni ìparun àwọn ilé-iṣẹ́ tó ń darí ètò ìlera àti àwọn ìṣúná owó wọn.
Torí náà èyí kò fi bẹ́ẹ̀ yà mí lẹ́nu rárá. 
Ṣùgbọ́n nǹkan tó yani lẹ́nu tó sì bani lọ́kan jẹ́, ni ipa kékeré tí òye yìí ní, nípa bí a ṣe ń ronú nípa ìnira àwọn ènìyàn àti ogun. 
Ẹ jẹ́ kí n fún yín ní àwọn àpẹẹrẹ bíi mélòó kan.
Lọ́dún tó kọjá, ẹ lè rántí, Ebólà kọlu orílẹ̀-ède Liberia ti Ìwò-oòrùn Ilẹ̀-Adúláwọ̀. 
Ọ̀pọ̀lọpọ̀ ìròyìn l’ó wà nípa ẹgbẹ́ yìí, Àwọn Oníṣégùn-Òyìnbó Láìsí Ààlà, tí wọ́n ń kébòsí tí wọ́n sì ń pè fún ìrànlọ́wọ́ àti àtìlẹyìn.  
Ṣùgbọ́n kì í ṣe gbogbo ìjábọ̀ ìròyìn yẹn ni ó dáhùn ìbéèrè náà: kín ni ìdí tí Àwọn Oníṣégùn-Òyìnbó Láìsí Ààlà ṣe wà ní orílẹ̀-ède Liberia?
Àwọn Oníṣégùn-Òyìnbó Láìsí Ààlà jẹ́ ilé-iṣẹ́ aláràagbàídá, tí gbékalẹ̀ t’ó sì ní ìfọkànsìn láti pèse ìtọ́júu pàjáwírì ní àwọn agbègbe ogun.
Ogun abẹ́lé orílẹ̀-ède Liberia ti dópin ní ọdún 2003 – ìyẹn jẹ́ ọdún 11 kí arun Ebola ó tó bẹ́ sílẹ̀. 
Nígbà tí Ebola bẹ́ sílẹ̀ ní orílẹ̀-ède Liberia, àwọn oníṣégùn-òyìnbó tó dín ní 50 ni wọ́n wà ní gbogbo orílẹ̀-èdè tí ó ní àwọn ènìyàn bí ẹgbẹ̀rún-lọ́nà-ẹgbẹ̀rún 4.5.
Àwọn Oníṣégùn-Òyìnbó Láìsí Ààlà wà ní orílẹ̀-ède Liberia nítorí Liberia ò tíì fi bẹ́ẹ̀ ní ètò ìlera tó ń ṣiṣẹ́ b’ó ṣe yẹ, lẹ́yìn ọdún 11. 
Nígbà tí ìṣẹ́lẹ̀ kọlu Haiti ní ọdún 2010, àwọn àtìlẹyìn tó ń wọlé láti ilẹ̀-òkèèrè kàmàmà. 
Ṣùgbọ́n ṣé ẹ mọ̀ wí pé ìdá méjì ìgbọ̀wọ́ yẹn ló lọ sí kíkọ́ àwọn ilé-iṣẹ́ ìjọba gbogbogbò Haiti, tó fi mọ́ ẹ̀ka ìlera rẹ̀?
Láti ojú-ìwòye yẹn, àwọn Ọmọ Haiti sì ń tẹ̀síwájú láti kú nítorí ìjì-ilẹ̀ pàápàá dòní.
Mo pàde arákùnrin yìí láìpẹ́ yìí.
Onímọ̀-ìṣègùn Nezar Ismet rè é.
Òun ni Alákòso fún Ètò-Ìlera ní agbègbè olómìnira àríwá orílẹ̀-èdè Iraq, ní Kurdistan.
Òun rè é tó ń kéde pé ní oṣù mẹ́sàn sẹ́yìn, orílẹ̀-ède rẹ̀, agbègbe rẹ̀, ti lékún láti ẹgbẹ̀rún-lọ́nà-ẹgbẹ̀rún mẹ́rin ènìyàn sí ẹgbẹ̀rún-lọ́nà-ẹgbẹ̀rún márùn-ún ènìyàn.
Àfikún ìdá 15 nìyẹn.
Àìmọye ẹgbẹ̀rún nínú àwọn ṣẹ̀ṣẹdé wọ̀nyí ní wọ́n ti ní ìrìrí ìpòrúru-ọkàn tí-kò-ṣe-é-gbàgbọ́. 
Àwọn oníṣégùn-òyìnbo rẹ̀ ń ṣiṣẹ́ fún wákàtí 16 lójúmọ́ láìgbowó.
Ìṣúná rẹ̀ ò tíì lékún pẹ̀lú ìdá 25; ó ti dínkù pẹ̀lú ìdá 20, gẹ́gẹ́ bí ìgbọ̀wọ́ ṣe ti ṣàn sí ìrònú nípa ètò-ààbò àti ìgbìyànjú ìràlọ́wọ́ onígbà kúkúrú. 
Nígbà tí ẹ̀ka-ìlera rẹ̀ bá kùnà -- tí ìtàn bá ṣe é tẹ̀lé, yóò rí bẹ́ẹ̀ -- báwo ni ẹ ṣe rò wí pé ìyẹn ṣe lè nípa lórí ṣíṣe ìpinnu fún ẹgbẹ̀rún-lọ́nà-ẹgbẹ̀rún márùn-ún àwọn ènìyàn tó wà ní agbègbe rẹ̀ bí wọ́n ṣe ń ronú nípa bóyá kí àwọ́n sá fún irú ipò ìgbéayé ìkágun-séwu bẹ́ẹ̀? 
Gẹ́gẹ́ bí ẹ ṣe rí i, kókó-ọ̀rọ̀ tó ń dani láàmù ni èyí jẹ́ fún mi, mo sì gbìyànjú gan-an láti ní òye pé: kí ló ń fa ìsún-sẹ́yìn láti pèsè ìdáààbòbò àti ṣíṣe àtìlẹyìn ètò-ìlera ẹni àti ètò ààbò?
Mo máa ń ní àníyàn méjì, àríyànjiyàn méjì.
Àníyàn àkọ́kọ́ ni nípa ìwà-ìbàjẹ́, àti àníyàn wí pé àwọn ènìyàn tí wọ́n wà ní àwọn ibùdó wọ̀nyí níwà ìbàjẹ́ wọn ò sì ṣe é gbàgbọ́.
Mo máa gbà wí pé mo ti pàdé àwọn oníwà-ìbàjẹ́ ti wọ́n ń ṣiṣẹ́ ní ẹ̀ka-ìlera ní àwọn ipò wọ̀nyí. 
Ṣùgbọ́n mo máa sọ fún-un yín pé òótọ́ ni ìdàkejì jẹ́ nínú gbogbo nǹkan tí mo ti ṣiṣẹ́ lé lorí, láti orílẹ̀-ède Afganistan dé Libya, dé Kosovo, dé Haiti, dé Liberia -- mo ti pàdé àwọn ènìyàn tó n fúnni ní ìmísí, tó ṣe wí pé, nígbà tí ìṣòro tó lágbára bá ṣẹlẹ̀ sí orílẹ̀-ède wọn, wọn máa ń ṣe gbogbo nǹkan láti dóólà àwọn ilé-iṣẹ́ ìlera wọn.
Ọgbọ́n fún àwọn aráàta tí wọ́n fẹ́ ṣe ìrànlọ́wọ́ ni láti tọ́ka ẹni tí àwọn ènìyàn wọ̀nyẹn ń ṣe, kí wọ́n sì pèsè ojú-ọ̀nà fún wọn láti ṣíwájú.  
Nǹkan tó ṣẹlẹ̀ ní orílẹ̀-ède Afganistan gaan nìyẹn. 
Ọ̀kan lára àwọn ìtàn àṣeyọrí ìgbìyànju kíkọ́-orílẹ̀-èdè Afganistan wa tí wọn ò sì gbóríyìn nípa rẹ̀ ni ti ìdókòwò ńlá Ilé-ìfowópamọ́ Àgbáyé ní ọdún 2002 láti ṣèdámọ̀, ṣíṣe ìkọ́ni àti àgbéga àwọn adarí ẹ̀ka ètò-ìlera Afgani.
Àwọn adarí ẹ̀ka ètò-ìlera wọ̀nyí ti ṣe àṣeyọrí tó pọ̀ ní Afganistan. 
Wọ́n ti fi ìkanra ṣe àfikún àǹfààní sí ìtọ́jú ìlera fún ọ̀pọ̀ àwọn ará-ìlú.
Wọ́n mú ìyàtọ̀ tó dáa bá ipò ìlera àwọn ènìyan Afghan, tó jẹ́ wí pé oun ló burú jùlọ lágbàáyé tẹ́lẹ̀.
Lóòótọ́, ilé-iṣẹ́ tó ń rí sí ètò-ìlera ní Afghan ń ṣe àwọn nǹkan tí yóò wùn mí ká ṣe é ní orílẹ̀-ède America.
Wọ́n ń lo àwọn nǹkan bí ìwífúni-alálàyé láti ṣe ìpinnu.
Ó lágbára.
Àníyàn kejì tí mo máa ń gbọ́ nípa rẹ̀ gan-an ni: “Ó ti ga ju ara lọ, a ò ní owó rẹ̀.
Kò ṣe é tẹ̀síwájú.
“ Mo máa jábọ̀ fun yín pé nǹkan tó ń ṣẹlẹ̀ lọ́wọ́ àti ètò tí a ní lọ́wọ́lọ́wọ́ ló wọ́n jù, ohun sì ni ètò tí ò ṣiṣẹ́ tí a lè ronú rẹ̀ lọ. 
Nǹkan tó ń ṣẹlẹ̀ lọ́wọ́lọ́wọ́ ni wí pé nígbà tí àwọn ìjọba bíi ti orílẹ̀-ède US -- tàbí, ká sọ wí pé, àkójọpọ̀ àwọn ìjọba tí wọ́n jọ parapọ̀ di Àjọ-Ìgbìmọ Ilẹ̀ Europe -- lọ́dọọdún, wọ́n ń ná bílíọ́nù mẹ́ẹ̀dógún dọ́là lórí ìdẹ̀rùn àánú ọmọnìyàn àti pàjáwírì àti àjálù jákè-jákò àgbánlá-ayé. 
Ìyẹn kìí ṣe nǹkankan nípa ìrànwọ́ ilẹ̀-òkèèrè, ìdẹ̀rùn àjálù nìkan nìyẹn o.
Ìdá márún-lè-láàdọ́rùn nínú rẹ̀ ni ó ń lọ sí àwọn Àjọ ìdẹ̀rùn ilẹ̀ òkèèrè, tí wọ́n ní láti kó àwọn ohun-èlò wọlé sí àwọn àgbègbè yìí, tí wọn ó sì hun àwọn ètò ìlera onígbà díẹ̀ papọ̀, ká sọ wí pé, tí wọ́n yóò wá tú u ká tí wọn yóò sì lé wọn dànù nígbà tí owó bá tán. 
Nítorí náà iṣẹ́ wa, bó ṣe rí, hàn kedere.
Àwa, gẹ́gẹ́ bi àgbà-ọ̀jẹ̀ nínú ìpinnu àwùjọ ìlera àgbáyé, àkọ́kọ́ iṣẹ́ wa ni láti di àgbà-ọ̀jẹ̀ nínú bí a ṣe ń mójútó okun àti ìkọ́gun-séwu ètò ìlera ní ipò ewu. 
Nígbà náà ni à ń rí àwọn oníṣègùn-òyìnbó tí wọ́n ń sálọ, nígbà tí à ń rí àwọn ohun-èlò ìlera tó ń gbẹ, nígbà tí à ń rí àwọn ilé-iṣẹ́ tí wọ́n ń wó -- pàjáwírì náà nìyẹn. 
Nígbà náà ni a gbọ́dọ̀ kébòsí kí a sì juwọ́ wa. 
Kì í ṣe nísìyìí.
Gbogbo ènìyàn ló lè ri wí pé pàjáwírì nìyẹn, wọn ò nílò wa láti sọ ìyẹn fún wọn.
Ẹlẹ́ẹ̀kejì: àwọn ibi tí mo ti ṣiṣẹ́ bíi ní Havard nílò láti kọ́ ẹ̀kọ́ látara ìrírí Ilé-Ìfowópamọ́ Àgbáyé ní orílẹ̀-ède Afganistan, a sì ní láti -- a sì máa -- kọ́ àwọn igbàgede láti ṣe ìrànwọ́ fún àwọn adarí ẹ̀ka ètò-ìlera bí àwọn wọ̀nyí.
Àwọn ènìyàn wọ̀nyí ń fi ẹ̀mi ara wọn wéwu.
Mo rò wí pé a lè bá akínkanjú wọn dọ́gba pẹ̀lú àwọn ìrànlọ́wọ́ kọ̀ọ̀kan. 
Ẹ̀lẹ́ẹ̀kẹ́ta: a nílò láti jáde síta k’á sì ṣe àwọn àjọṣepọ̀ tuntun. 
Ní àwọn ibi ìlera àgbáyé wa, a ti ṣe ìkójáde ètò tuntun pẹ̀lú NATO àti àwọn aṣèpinnu ètò-àbò mìíràn láti rìnrìn àjò pẹ̀lúu wọn ohun tí wọ́n lè ṣe láti dáààbòbo àwọn ilé-iṣẹ́ ètò ìlera lásíkò ìṣiṣẹ́.
A fẹ́ kí wọ́n rí i wí pé dídáààbò bo ètò ìlera àti àwọn ilé-iṣẹ́ àwùjọ mìíràn jẹ́ ọ̀kan pàtàkì lára iṣẹ́ wọn. 
Kì í ṣe kí ènìyán máa sá fún ìba nǹkan jẹ́ àwọn ológun nìkan; ó jé láti borí pẹ̀lú àlááfíà. 
Ṣùgbọ́n alájọṣe tó ṣe pàtàkì jùlọ tí a nílò láti bá sọ̀rọ̀ ni ẹ̀yin, ẹ̀yin ènìyan ilẹ̀ America, àti lóòótọ́, ẹ̀yin ènìyàn àgbáyé.
Nítorí àyàfi tí ẹ bá ní òye ìwúlò àwọn ilé-iṣẹ́ àwùjọ, bí ètò ìlera ní àwọn ibùdó ẹlẹgẹ́ wọ̀nyí, ẹ ò ní ṣe àtìlẹyìn fún ìgbìyànjú láti dóòlà wọn.
Ẹ ò ní gbọ́wọ́lé átíkù yẹn tó ń sọ nípa “Hey, gbogbo àwọn oníṣégùn-òyìnbó yẹn ti ń sá kúrò ní orílẹ̀-ède X.  
Mo wòye ohun tí èyí túmọ̀ sí.
Mo wòye nǹkan tí ìyẹn túmọ̀ sí fún ìkápá ètò ìlera yẹn láti, ká sọ wí pé, kẹ́fín àrùn-ọlọ́jẹ̀-òpónà-èémí.
 “ “Hmm, bóyá kò dára.
 “ Nǹkan tí màá sọ fún yín nìyẹn.
Lókè lójú agbòjí, mo ti fi àwọn àwọn ààyò mi mẹ́ta tí wọ́n jẹ́ aláábò tí wọ́n sì kọ́ àwọn ilé-iṣẹ́ ilẹ̀ America. 
Níbí yìí ni George C. Marshall, òun ni ọkùnrin tó dábàá ìpinnu Marshall láti dóóla gbogbo ilé-iṣẹ́ ọrọ̀-ajé ilẹ̀ Europe lẹ́yìn Ogun Àgbáyé II. 
Eleanor Roosevelt nìyí.
Iṣẹ́ rẹ̀ lórí ẹ̀tọ́ ọmọ-ènìyàn ṣiṣẹ́ gẹ́gẹ́ bi ìpìlẹ̀ fún gbogbo àwọn ilé-iṣẹ́ ẹ̀tọ́ ọmọ-ènìyàn wa lágbàyé.
Ben Franklin ni ààyò mi tó tóbi jù, tí ó ṣe oríṣiríṣi nǹkan nípa ṣíṣe ìdásílẹ̀ àwọn ilé-iṣẹ́, ṣùgbọ́n to jẹ́ agbẹ̀bí ninú ìwé-òfin wa.
Mà á sì sọ fún yín wí pé àwọn wọ̀nyí ni àwọn tí, nígbà tí orílẹ̀-èdè wa wà nínú ewu, tàbí tí ilé-àyé wa wà nínú ewu, wọn ò sá. 
Wọn ò sọ nípa kíkọ́ àwọn ògiri.
Wọ́n sọ̀rọ̀ nípa kíkọ́ àwọn ilé-iṣẹ́ láti dáààbò bo ètò-àbo ọmọ ènìyàn, fún ìran wọn àti fún tiwa.
Mo sì rò wí pé ìran tiwa náà gbọdọ̀ ṣe bẹ́ẹ̀.
Ẹ ṣeun.
Àwọn ẹ̀kọ́ látara àrùn-ọlọ́jẹ̀-ọ̀nà-èémí ọdún 1918.
Ìbéèrè àkọ́kọ́ ni, kíni ìdí tí a fi nílò láti ronú nípa ewu àjàkálẹ̀ àrùn káríayé?
Kíni nǹkan náà tí à ń ronú nípa rẹ̀?
Bí mo bá sọ wí pé “àwa”, mo wà ní Àjọ-ìgbìmọ̀ tó ń rí sí àjọṣepọ̀ ilẹ̀-òkèèrè. 
A dá lórí àwùjọ ètò-ààbò orílẹ̀-èdè, bẹ́ẹ̀ ni àwùjọ ẹ̀kọ́ nípa ẹ̀dá àti àwùjọ ìlera gbogbogbò. 
Nígbà tí kárí-ayé tí ṣe àfikún sí ìrìnàjò, ó ti jẹ́ kó rọrùn pé kí gbogbo ènìyàn wà níbi gbogbo, nígbà gbogbo, káàkiri  àgbáyé.
Ìyẹn túmọ̀ sí wí pé ààrun wíwá ọkọ̀-ọ̀fẹ́ẹ̀ rẹ ti ń tẹ̀lé ẹ.
Àjàkálẹ̀ àrùn kan ní Surat, India kò ní jẹ́ ìṣẹ̀lẹ̀ àìrí, ṣùgbọ́n ìṣẹ̀lẹ̀ káríayé -- ìrònú káríayé tó ti ṣe àyípadà iye ewu.  
Katrina fi hàn wá wí pé a ò lè gbọ́kàn lé ìjọba pátápátá láti wà ní ìmúrasílẹ̀ lọ́gán, láti lè ní ìkápá ìṣàkóso nǹkan. 
Lóòótọ́, àjàkálẹ̀ àrùn kan yóò di ọ̀pọ̀lọpọ̀ Katrina lẹ́ẹ̀kan ṣoṣo.
Ìrònu wa tó tóbi jù lọ́wọ́lọ́wọ́ yìí ni kòkòrò kan tí wọ́n ń pè ní àrùn-ọlọ́jẹ̀-ọ̀nà-èémí H5N1 -- àwọn kan nínú yín máa ń pè é ní kọ́ọ́lí -- tí ó kọ́kọ́ ṣẹ́yọ ní gúúsù orílẹ̀-ède China, ní àárín 1990, ṣùgbọ́n a ò gbọ́ nípa rẹ̀ àfi ọdún 1997.
Ní ìparí ọdún Kérésì tó kọjá àwọn orílẹ̀-èdè mẹ́tàlá nìkan ni wọ́n ti rí H5N1. 
Ṣùgbọ́n a ti to orílẹ̀-èdè márùn-ún-lé-láàdọ́ta ní àgbáyé báyìí, tí kòkòrò yí ti ṣẹ́yọ, yálà lára ẹranko-abìyẹ́, tàbí ènìyàn tàbí méjéèjì.
Nínú àjàkálẹ̀ àrùn ẹranko-abìyẹ́ náà a lè ri báyìí pé ó fẹ́rẹ̀ẹ́ jẹ́ gbogbo àgbáyé l’ó ti rí kòkòrò yìí àyàfi àwọn ará ilẹ̀ America nìkan.
Màá sì wọnú ìdi rẹ̀ tó fi dáwasí láìpẹ́.
Lára àwọn ohun-ọ̀sìn abìyẹ́, pàápàá jùlọ adìyẹ, ìda ogọ́rùn ni ìṣekúpani rẹ̀. 
Ó jẹ́ ọ̀kan lára àwọn nǹkan tó lè ṣekúpani tí a ti rí tó wà káàkiri àgbáyé ní àwọn ọ̀rún-ọdún láìpẹ̀ yìí.
A ti kojú rẹ̀ pẹ̀lu pípa ọ̀pọ̀lọpọ̀ àwọn adìyẹ, ó sì ṣeni láànú pé lọ́pọ̀ ìgbà wọn kìí sanwó rẹ̀ padà fún àwọn àgbè olókoòwò kékèké pèlú èsì wí pé ìbòjú wà níbẹ̀. 
Wọ́n tún gbé e lórí bátánì aṣíkiri àwọn ẹyẹ omi ìgbẹ́ tí wọ́n máa ń ṣí kiri.
Irú ìṣẹ̀lẹ̀ ìgbàkóso yìí ti wáyé ní àyè kan tí wọ́n ń pè ní Lake Chenghai, ní orílẹ̀-ède China. 
Ní ọdún méjì sẹ́yìn àwọn ẹyẹ aṣíkiri ní ọ̀pọ̀lọpọ̀ ìṣẹ̀lẹ̀ níbi tí àwọn ẹgbẹ̀rún ti kú nítorí àyípadà tó ń sẹlẹ̀ sí kòkòrò náà, tó jẹ kí òdiwọ̀n ọ̀wọ́ wọn tóbi sí i bí eré.  
Kí àwọn ẹyẹ tí wọ́n ń lọ sí Siberia, sí Europe àti sí ilẹ̀ Adúláwọ̀ gbé kòkòrò náà, èyí tí ò ṣe é ṣe tẹ́lẹ̀.
A wá ń rí àjàkakẹ̀ àrùn náà láàárín àwọn ọmọ-ènìyàn nísiyín -- lọ́wọ́lọ́wọ́, orí báwa ṣé, àwọn ìṣẹ̀lẹ̀ kékèèké, àwọn àjàkálẹ̀ àrùn tó kéré, ìṣùpọ̀ lẹ́ẹ̀kọ̀ọ̀kan.
Kòkòrò náà ti yí padà bi eré láàárín ọdún méjì sẹ́yìn láti di ẹbí méjì ọ̀tọ̀ọ̀tọ̀, tí ẹ bá máa ṣe bẹ́ẹ̀, ti igi kòkòro H5N1 pẹ̀lú àwọn ẹ̀ka nínú wọn, pẹ̀lú àwọn àwòmọ́ ọ̀tọ̀ọ̀tọ̀ tí ò fini lọ́kàn balẹ̀. 
Torí náà kí ló ń mú wa ronú?
Ó dáa, àkọ́kọ́ ná, kò sí ìgbà kankan nínú ìtàn tí a ṣàṣeyọrí níbi ṣíṣe àkànṣe òògùn àjẹsára lásíkò fún ọ̀tà-lé-nígba ènìyán lé.
Kò ní ṣewá ní àǹfààní tó pọ̀ nígbà tí àjàkálẹ̀ àrùn káríayé bá ṣẹ̀.
Ẹ ti gbọ́ nípa òògùn àjẹsára tí à ń kó pamọ́ lọ́pọ̀.
Ṣùgbọ́n kò sẹ́ni tó gbàgbọ́ wí pé yóò ṣiṣẹ́ tí a bá ní àjàkálẹ̀ àrùn tòótọ́.
Ìrònú kan ni wí pé: lẹ́yin 9/11, nígbà tí wọ́n ti pápákọ̀ òfuurufú, àsìko àrùn-ọlọ́jẹ̀-ọ̀nà-èémí wa ní ìdádúró fún òsẹ̀ méjì. 
Ìrònú náà ni wí pé, hey, bóyá nǹkan tó yẹ ká ṣe máa jẹ́ lẹ́sẹ̀kẹsẹ̀ -- a gbọ́ pé H5N1 kan wà tó ń ràn látara ènìyàn sí ènìyàn, kòkòrò náà ti yípadà láti di àkóràn ènìyàn sí ènìyàn -- ẹ jẹ́ ká ti pápákò òfuurufú pa.
Ẹ̀wẹ̀, ìtúpalẹ̀ ẹ̀rọ-ayárabíàsá alágbára ńlá, tí wọ́n ṣe nípa bí èyí ṣe lágbára sí, fi hàn pé kò ní fún wa ní àsìkò púpọ̀ rárá.
Bẹ́ẹ̀ ni yóò ṣe ìdíwọ́ ńlá fún àwọn ètò ìmúrasílẹ̀.  
Fún àpẹẹrẹ, China ni wọ́n ti ń ṣe gbogbo ìbòmú.
Báwo lẹ ṣe fẹ́ pín wọn káàkiri àgbáyé tí ẹ bá ti gbé gbogbo pápákọ̀ òfuurufú tìpa.
Báwo lẹ ṣe fẹ́ gbé àwọn òògùn àjẹsára náà káàkiri àgbáyé àti gbígbé àwọn òògùn náà, àti àwọn nǹkan tó bá wà tàbí tí ò sí tí yóò ṣiṣẹ́. 
Ó padà jẹ́ wí pé gbígbé àwọn pápákọ̀ òfuurufú tìpa ò fún wa lésì tí a fẹ́.  
Ọkàn wa ò balẹ̀ nítorí kòkòrò yìí, yàtọ̀ sí àwọn àrùn-ọlọ́jẹ̀-ọ̀nà-èémí mìíràn tí a ti ṣe ìwádìí rẹ̀, lè di àkóràn pẹ̀lú jíjẹ ẹran tútù àwọn ẹranko tí wọ́n ti kó o.
A ti rí àkóràn sí àwọn ológbò ìgbẹ́ àti àwọn ológbò òsìn, lọ́wọ́lọ́wọ́ yìí bákan náà àwọn ọ̀sin ajá.
Nínú ìdánwò bíbọ́ eku àti ehoro, a rí i wí pé àwọn ẹranko náà ń ṣàfihàn àwọn àmì àìsàn tí a ò rírí pẹ̀lú àrùn-ọlọ́jẹ̀-ọ̀nà-èémí: gìrì, àìṣedédé gbùngbùn ìṣàkóso ara, ìrọlápá-rọlẹ́sẹ̀ díẹ̀.
Èyí kì í ṣe irú àrùn-ọlọ́jẹ̀-ọ̀nà-èémí t’ó wà nínú ọgbà yín.
Ó ń sín nǹkan tí a ti wá mọ̀ nípa ṣíṣe àtúnkọ́ kòkòro afàáfé ọdún 1918, àjàkálẹ̀ àrùn káriayé tó lágbára gbẹ̀yìn, tí ohun náà fò tààrà látara ẹranko abìyẹ́ sí ènìyàn. 
A ní ìtìranya bí ìgbà ṣe ń gorí ìgbà, àti ìṣọwọ́ kú àwọn ọmọ-ènìyàn tó yanilẹ́nu yìí: ìdá márùn-ún-dìn-láàdọ́ta àwọn ènìyàn tí wọ́n ti kó H5N1 ti, lóòótọ́, juwọọ́lẹ̀.
A ò sì ní ọ̀pọ̀lọpọ̀ àwọn ènìyàn tí wọ́n kó o tí wọn ò ní àrùn rárá. 
Nínú ìdánwò bíbọ́ àwọn ọ̀bọ ẹ lè rí i wí pé ó ń yí aṣàkóso ètò àjẹsára kan sílẹ̀.
Èsì náà ni wí pé nǹkan t’ó ń pa yín kì í ṣe kòkòrò náà tààrà, ṣùgbọ́n ètò àjẹsára rẹ t’ó ń ṣe àṣejù, tí ó ń sọ wí pé “nǹkan-kí-nǹkan tí àjòjì yìí ì bá à jẹ́ mà á bínú. 
“Èsi rẹ̀: ọ̀pọ̀lọpọ̀ àwọn ikú tí ó ti wáyé ti jẹ́ nínú àwọn ènìyàn lábẹ́ ọgbọ̀n ọdún, àwọn ọ̀dọ́ onílera pípé.   
A ti rí àkóràn ènìyàn sí ènìyàn ní ó kéré jù ìṣùpọ̀ mẹ́ta -- orí báwa ṣe ó ní ṣe pẹ̀lú àkóràn tímọ́tímọ́, tí kò fi gbogbo ayé lápapọ̀ sínú ewu kankan.
Ó dára, mo ti dẹ́rù bàyín.
Báyì ẹ ń rò ó, ìjọba máa ṣe nǹkan sí i.
A sì ti náwó tó pọ̀.
Ọ̀pọ̀lọpọ̀ ìnàwó nínú ìṣàkóso Bush tan mọ́ èsi kòkòrò áńtíráásì àti ewu lílo kẹ́míkà gẹ́gẹ́ bi ohun-ìjà.
Ṣùgbọ́n ọ̀pọ̀lọpọ̀ owó ni wọ́n ti gbé jáde ní ìpele ìjọba ìbílẹ̀ àti ìpele ìjọba àpapọ̀ láti wo àwọn àrùn ríràn.
Èsì ìgbẹ̀yìn: ìpínlẹ̀ mẹ́ẹ̀dógún ti gba ìdánilójú láti lè ṣe ìpín òògùn àjẹsára àti àwọn òògùn lọ́pọ̀ lásíkò àjàkálẹ̀ àrùn káriayé.
Àbọ̀ àwọn ìpínlẹ̀ ni kò ní ní àyè nílé-ìwosàn ní ọ̀sẹ̀ àkọ́kọ́, bóyá ọ̀sẹ̀ méjì. 
Ìpínlẹ̀ ogójì ti ní àdínkù àwọn olùtọ́-ilé-ìwòsàn gidi.
Nínú ewu àjàkálẹ̀ àrùn káríayé, ẹ ti wọ wàhálà ńlá.
Kí wá ni àwọn ènìyàn ti ń fowó ṣe?
Eré-ìdárayá, gbígbánìyàn síṣẹ́, káàkiri àgbáyé.
Ẹ jẹ́ ká dọ́gbọ́n pé àjàkalẹ̀ àrùn káríayé wà.
Ẹ jẹ́ kí gbogbo ènìyàn sáré káàkiri kí ẹ sì kó ipa yín.
Èsì gangan ni wí pé ìpòrúru-ọkàn ti wà.
Ọ̀pọ̀lọpọ̀ àwọn ènìyàn wọ̀nyí ò mọ̀ nǹkan tí iṣẹ́ wọn yóò jẹ́.
Kókó ibẹ̀ ni wí pé, kókó nǹkan tó ti ṣẹlẹ̀ nínú gbogbo ìgbanisíṣẹ́ kọ̀ọ̀kan ni wí pé: kò sẹ́ni tó mọ ẹni tó wà nídi rẹ̀.
Kò sẹ́ni ti mọ okùn àṣẹ.
Tó bá jẹ́ Los Angeles ni, ṣé olórí agbègbè ni, gómínà, Ààrẹ orílẹ̀-ède United States, olórí ẹ̀ka ètò-ààbò lábẹ́lé?
Lóòótọ́, ìjọba apapọ̀ sọ wí pé okùnrin kan tí wọ́n ń pè ní Aṣojú Ìlàna Ìjọba Àpapọ̀ni, tó wà pẹ̀lu TSA.
Ìjọbá sọ wí pé ojúṣe àpapọ̀ ní pàtàkì jùlọ yóò jẹ́ nípa ìgbìyànjú láti dèna kòkòrò náà, tí gbogbo wa mọ̀ wí pé kò ṣe é ṣe, àti láti dèna kókó ipa rẹ̀ lórí ọrọ̀-ajé wa. 
Èyí tókù dọwọ́ àwùjọ ìbílẹ̀ yín. 
Gbogbo rẹ jẹ́ nípa àgbègbe yín, tí ẹ̀ ń gbé.
Bí àjọ-ìgbìmọ agbègbè tí ẹ ní ṣe dára sí, bí olórí-agègbè tí ẹ ní ṣe dára sí -- ẹni tí yóò wà ní ìṣàkóso nìyẹn.
Ọ̀pọ̀lọpọ̀ àwọn ohun-èlò agbègbè máa jìjàgùdù láti gbìyànjú àti dáwọ́ wọn lé ọ̀kan nínú àkójọ òògùn àpapọ̀ tí wọ́n ń pè ní Tamiflu, tó lè tàbí kó má ṣe ìrànlọ́wọ́ -- màá sọ nípa ìyẹn -- àwọn òògùn àjẹsára tó wà, àti àwọn ìtọ́jú mìíràn, àti ìbòjú, àti èyíkéyì nǹkan tí wọ́n ti tọ́jú pamọ́. 
Ẹ ó sì ní ìfigagbága t’ó pọ̀.
Báyìí a ra òògùn àjẹsára lóòótọ́, gbogbo yín lẹ lè ti gbọ́ nípa ẹ̀, tí Sanofi-Aventis ṣe.
Ó ṣeni láàánú pé wọ́n ṣe é tako ìrísí H5N1 lọ́wọ́lọ́wọ́ yìí ni.
A mọ̀ wí pé kòkòrò náà yóò yí padà.
Ó máa di kòkòrò tó yátọ̀.
Òògùn àjẹsára náà lè má wùló.
Ibí ni ìpinnu náà ti máa wọlé.
Ìwọ ni olórí agbègbè ìbílẹ̀ rẹ.
Ẹ jẹ́ ká wò ó, ṣe ká pàṣẹ wí pé kí a tọ́jú gbogbo àwọn ẹranko sínú ilé ni? 
Orílẹ̀-ède Germany ṣe èyí nígbà tí H5N1 ṣẹ́yọ ní Germany lódún tí ó kọjá, láti lè mú àdínkù bá ìtànká rẹ̀ láàárín àwọn ológbò ilé sí ilé, ajá àti bẹ́ẹ̀bẹ́ẹ̀ lọ.
Kí la fẹ́ ṣe nígbà tí a ò bá ní yàrá ìkó nǹkan sí pẹ̀lú atẹ́gùn afẹ̀yìnrìn tí yóò jẹ́ kí àwọn òṣìṣẹ́ ìlera ṣe ìtọ́jú àwọn aláìsàn? 
Àwọn wọ̀nyí wà ní Hong Kong; a ò ní nǹkan tó jọ bẹ́ẹ̀ níbí.
Ìyàsọ́tọ̀ ńkọ́?
Lásíkò àjàkálẹ̀ ààrun SARS ní Beijing ìyàsọ́tọ̀ dàbi ẹní ṣe ìrànlọ́wọ́.
A ò ní ìpinnu tó dọ́gba nípa ìyàsọ́tọ̀ ní orílẹ̀-ède United States.
Àwọn ìpínlẹ̀ kan ní ìpinnu ọ̀tọ̀, orílẹ̀-èdè sí orílẹ̀-èdè. 
Ṣùgbọ́n àwọn nǹkan tí ò mú ọpọlọ dání ńkọ́?
Ṣé k’á ti gbogbo ilé-ẹ̀kọ́ pa ni?
Àwọn òṣìṣẹ́ ńkọ́ nígbà náà?
Wọn ò ní lọ síbi iṣẹ́ tí àwọn ọmọ wọn ò bá sí nílé-ẹ̀kọ́.
Ṣíṣe àtìlẹyìn fún ẹrọ-ìbáraẹnisọ̀rọ̀?
Kí ló ń ṣiṣẹ́?
Ìjọba ilẹ̀ Britain ṣe àwòṣe ẹrọ-ìbáraẹnisọ̀rọ̀ kan.
Òsẹ̀ mẹ́fà ni wọ́n fi ní kí àwọn ènìyàn ní ẹ̀ka ìfowópamọ́ díbọ́n pé àjàkálẹ̀ àrùn ti ń bọ̀. 
Nǹkan tí wọ́n rí ni wí pé, àwọn iṣẹ́ pàtàkì -- ẹ mọ̀ pé ẹ sì ní ilé-ìfowópamọ́, ṣùgbọ́n è ò lè rí àwọn ènìyàn tí yóò fi owó sínú ẹ̀rọ ATM. 
Kò sẹ́ni t’ó ń ṣe ike-pélébé-ìsanwó-sí-lórí.
Sísan owó ìdójútófò rẹ ò lọ.
Pàtàkì jùlọ ọrọ̀-ajé yóò wà nínú àjálù ńlá.
Àwọn oníṣẹ́ẹ ọ́físì nìkan nìyẹn o, àwọn òṣìṣé ilé-ìfowópamọ́.
A ò mọ bí ọwọ́ fífọ̀ ṣe ṣe pàtàkì sí àrùn ayokẹ́lẹ́ sí -- lẹ́jàá fùú.
A gbà pé èrò tó dára ni láti máa fọwọ́ wa lọ́pọ̀lọpọ̀. 
Ṣùgbọ́n ní àwùjọ àwọn onímọ̀-ìjìlẹ̀ àríyànjiyàn wà nípa kíni ìdá iye àkóràn àrùn ayokẹ́lẹ́ láàárín àwọn ènìyàn láti ara sínsín àti ikọ́ kí sì ni ìdá tó wà lọ́wọ́ọ̀ rẹ. 
Ilé-ẹ̀kọ́ ìmọ̀-ìṣègùn gbíyànjú láti wo ìbéèrè ìbòmú.
Ǹjẹ́ a lè wá ọ̀nà kan, nígbà tí a ò mọ wí pé a ò ní ìbòmú tó tó nítorí a ò kín ṣe é ní ilẹ̀ America mọ́, orílẹ̀-ède China ni wọ́n ti ń ṣe gbogbo rẹ̀ -- ǹjẹ́ a nílò N95?
Ìbòmú tó bá ìgbà mu, tó ń léwájú, tí yóò bá ojúù rẹ mu?
Àbí ṣé a lè lo oríṣiríṣi ìbòmú?
Lásíkò àjàkalẹ̀ àrun SARS, a kẹ́kọ̀ọ́ ní Hong Kong pé ọ̀pọ̀lọpọ̀ àkóràn wáyé nítorí pé àwọn ènìyàn ń yọ ìbòju wọn lọ́nà tí ò tọ́.
Ọwọ́ọ wọn máa ń ní àkóràn pẹ̀lú ìta ìbòmú náà, wọ́n sì ń ra imú wọn.
Yègèdè! Wọ́n ti ní SARS.
Kì í ṣe àwọn kòkòrò àìfojúrí tó ń fò.
Bí ẹ bá lọ sórí ẹ̀rọ-ayélukára nísìyìí, e ó rí ọ̀pọ̀lọpọ̀ afitóni aṣinilọ́nà.
E ó sì padà rà á -- èyí ni wọ́n ń pè ní ìbòju N95.
A ò ní àwòkọ́ṣe fún nǹkan tó yẹ kó jẹ́ ohun-èlò ìdáààbòbò fún àwọn aléwájú ìṣẹ̀lẹ pàjáwírì, àwọn ènìyàn tí wọn yóò ṣíwájú ogun. 
Àti Tamiflu.
Bóyá ẹ ti gbọ́ nípa òògùn yìí, tí Hoffmann-La Roche ṣe, òògùn tó gba iwé-àṣẹ ni.
Àwọn ìtọ́kasí kan wà pé ó lè ra àsìkò díẹ̀ fun yín láàárín àjàkálẹ̀ àrùn. 
Ṣé kí ẹ lo Tamiflu fún ìgbà pípẹ́, ó dáa, ọ̀kan nínú àwọn àyọrísí mìíràn ni èrò ìgbẹ̀mi ara ẹni.
Ìtọpinpin ìlera gbogbogbò ṣe ìtúpalẹ̀ àyọrísí tí lílo Tamiflu lọ́pọ̀lọpọ̀ lè ní, fi hàn pé ó ṣiṣẹ́ tako òṣùwọn ìlera gbogbogbò, tó jẹ́ kí ọ̀rọ̀ túbọ̀ burú sí i.
Nǹkan mìíràn tó tún panilẹ́rìn ni pé: nígbà tí ọmọ ènìyàn bá lo Tamiflu, ìdá ogún ni yóò yòrò dáadáa láti ṣiṣẹ́ nínú ọmọ ènìyàn.
Àwọn tókù yóò padà di nǹkan tí ò yípadà, tí yóò móríbọ́ níbi sísẹ́ sínu èto omi, tí yóò sí ṣe àgbéjáde ẹyẹ omi gan-an tí yóò gbé àrùn-ọlọ́jẹ̀-ọ̀nà-èémí náà tí yóò sì fún wọn ní àǹfààní láti ṣe ìtọ́jú àwọn ẹ̀yà àrùn-ọlọ́jẹ̀-ọ̀nà-èémí àtakò. 
Ní báyìí a ti rí ẹ̀ya àtakò-Tamiflu báyìí nínú àkóràn ènìyàn sí ènìyàn ní Vietnam, àti ní orílẹ̀-ède Egypt àkóràn ènìyàn sí ènìyàn. 
Mo ń rò ó lọ́kàn ara mi pé okùn ẹ̀mi Tamiflu gẹ́gẹ́ bi òògùn tó ń ṣiṣẹ́ ní gbèdéke -- ó ní gbèdéke lóòótọ́.
Síbẹ̀síbẹ̀ ọ̀pọ̀lọpọ̀ àwọn ìjọba ti gbé gbogbo àwọn ìlànà-ìṣe àrùn-ọlọ́jẹ̀-ọ̀nà-èémí wọn lórí ìkójọ òògun Tamiflu.
Orílẹ̀-ède Russia ti ṣe ìkójọ èyí tí yóò tó fún ìdá 95 gbogbo àwọn ọmọ orílẹ̀-ède Russia.
A ti ṣe ìkójọ èyí tí yóò tó fún ìdá 30.
Bí mo bá sọ wí pé èyí tó tó, èyí tí yóò tó fún ọ̀sẹ̀ méjì ni.
O ti ku ìwọ nìkan o torí àjàkálẹ̀ àrùn náà yóò tó bí oṣù 18 sí oṣù 24.
Àwọn kan nínú àwọn orílẹ̀-èdè tí wọ́n ti ní ìrírí tó pọ́jù pẹ̀lú H5N1 ti ṣe àkójọ òògùn; wọ́n sì ti bàjẹ́.
Wọ́n ti kọjá ìgbà wọn.
Kí la mọ̀ láti ọdún 1918, àjàkálẹ̀ àrùn alágbára tó ṣẹlẹ̀ gbẹ̀yìn?
Ìjọba àpapọ̀ ti gbé ọ̀pọ̀lọpọ̀ ojúṣe rẹ̀ jù sílẹ̀.
Nítorí náà a pàpà wá ní àlẹ̀lu-iṣẹ́ òfin yìí káàkiri ilẹ̀ America.
Gbogbo agbègbè, orílẹ̀-èdè, àti ìpínlẹ̀ ń ṣe nǹkan tiwọn.
Àwọn òfin àti ètò ìgbàgbọ́ ni wọn ò jọra wọn.
Ní àwọn ọ̀ràn kọ̀ọ̀kan gbogbo ilé-ẹ̀kọ́, gbogbo ilé-ìjọ́sìn àwọn kìrìstẹ́nì, àwọn agbègbè ìlú ni wọ́n gbétì.
Àjàkálẹ̀ àrùn náà tàn-yíká nígbà mẹ́ta ní oṣù 18 láìsí ìrìna ọkọ̀ òfuurufú ajèrè. 
Ìjì kejì yípadà, ìjì aṣekúpani-ńlá.
Ní ìjì àkọ́kọ́ a ní àwọn oṣìṣẹ́ ìlera tí ó tó.
Ṣùgbọ́n nígbà tí ìjì kejì fi jà ó mú púpọ̀ lára àwọn òṣìṣẹ́ ìlera lọ tí a pàdánù àwọn òníṣégùn-òyìnbó àti àwọn olùtọ́-ilé-ìwòsàn wa tí wọ́n léwájú náà.
Lápapọ̀ a pàdánù ẹgbẹ̀rún-lọ́nà 700 àwọn ènìyàn.
Kòkòrò náà fi ìdá 100 ṣekúpa àwọn obìnrin aláboyún a ò sì mọ ìdí rẹ̀.
Ọ̀pọ̀lọpọ̀ àkọsílẹ̀ ikú jẹ́ eni ọdún 15 sí 40 ọdún -- àwọn ọ̀dọ́ tí ìlera wọ́n péye. 
Wọ́n fi-wé àjàkálẹ̀ àrùn náà.  
A ò mọ iye ènìyàn t’ó kú pàtó.
Ìdíyelé náà tí ò ṣe é gbójúlé jẹ́ àádọ́ta-ọ̀kẹ́ 35.
Èyí wá láti ara ìwífúni-alálàyé ti ilẹ̀ Europe àti North America.
Ìwádìí tuntun tí Chris Murray ṣe ní Havard fi hàn pé tí ẹ bá wo àká-ìwífúni-alálàyé tí àwọn Brits ní orílẹ̀-ède India tọ́jú, ìlọ́po 31 òdiwọ̀n ikú láàárín àwọn ọmọ orílẹ̀-ède India ló wà.
Ìgbàgbọ́ tó lágbára wà wí pé ní àwọn agbegbè oloṣì àkọsílẹ̀ ikú tún pọ̀ púpọ̀.
Àti wi pé ọ̀pọ̀lọpọ̀ àkọsílẹ̀ tó ṣe é ṣe wà láàárín àdúgbó àádọ́ta-ọ̀kẹ́ 80 sí àádọ́ta-ọ̀kẹ́ 100 ènìyàn k’á tó ní ètò ìrìnàjò ọkọ̀-òfuurufú tí í ṣe ti òwò. 
Ṣé a ti ṣetán?
Gẹ́gẹ́ bí orílẹ̀-èdè, a ò ṣe tán.
Mo sì rò ó wí pé àwọn tó wà nípò aṣíwájú máa sọ wí pé bó ṣe rí nìyẹn, pé ọ̀na wá ṣì jìn.
Kíni ìyẹn túmọ̀ sí fun yín?
Nǹkan àkọ́kọ́ ni wí pé, mi ò ní bẹ́rẹ̀ síní ṣe ìkójọ àdáni ohunkóhun – tìkaraàrẹ, ẹbíi rẹ, tàbí àwọn òṣìṣẹ́ ‘ẹ-- àyàfi tí ẹ bá ti ṣe iṣẹ́ àṣetiléwáa yín. 
Ìbòmú wo ló ń ṣiṣẹ́, ìbòmú wo ni ò ṣiṣẹ́. 
Ìbòmú mélòó la nílò?
ìwádìí ilé-ẹ̀kọ́ ìmò-ìṣègùn rò ó wí pé ẹ ò lè ṣe àtúnṣe ìbòmú. 
Bí ẹ bá rò wí pé yóò tó oṣù 18, ṣé ẹ ó ra ìbòmú tí yóò tó oṣù 18 fún ẹnìyàn kọ̀ọ̀kan ninú ẹbíi yín ni?
A ò mọ̀ -- pẹ̀lu Tamiflu lẹ́ẹ̀kan síi, àyọrísí mìíràn àkọ́kọ́ tí Tamiflu ní ni àmì àìsàn afarajọ-àrùn-ọlọ́jẹ̀-ọ̀nà-èèmì. 
Báwo lẹ ṣe lè mọ ènìyàn náà nínú ẹbíi yín t’ó ní àrùn-ọlọ́jẹ̀-ọ̀nà-èémí tí gbogbo wọn bá ń lo Tamiflu? 
Bí ẹ bá fẹjú ìyẹn síta láti ronú nípa gbogbo àwùjọ, tàbí gbogbo àwọn òṣìṣẹ́ ní ilé-iṣẹ́ yín, ẹ ó bẹ́rẹ̀ síní mọ gbèdéke bí ẹ̀yan Tamiflu ṣe lè rí. 
Gbogbo ènìyàn ti wá bá mi tí wọ́n sì sọ wí pé, a máa ṣe ìkópamọ́ omi tàbí, màá ṣe ìkópamọ́ oúnjẹ, tàbí nǹkan mìíràn. 
Ṣùgbọ́n ṣé lóòótọ́?
Ǹjẹ́ ẹ ní àyè láti ṣe ìkópamọ́ọ oúnjẹ fún oṣù méjì-dín-lógún?
Oúnjẹ tó tó oṣù mẹ́rìn-dín-lógún?
Ṣé ẹ fẹ́ fojú wo ewu àjàkálẹ̀ àrùn bí àwọn ènìyàn ní àsìko 1950 ṣe fojú wo ọ̀rọ ààbo ara-ẹni, kí ẹ sì kọ́ ibòji àdo-olóró kékeré fún àjàkálẹ̀ àrùn-ọlọ́jẹ̀-ọ̀nà-èèmì? 
Mi ò rò wí pé ìyẹ́n bá ìrònú mu.
Mo rò wí pé ó níṣe pẹ̀lú ìgbaradì gẹ́gẹ́ bí àwùjọ, kìí ṣe gẹ́gẹ́ bí ènìyàn -- wíwà nígbaradì gẹ́gẹ́ bí orílẹ̀-èdè, wíwà nígbaradì gẹ́gẹ́ bí ìpínlẹ̀, wíwà nígbaradì gẹ́gẹ́ bí agbègbè.
Lọ́wọ́lọ́wọ́ báyìí ọ̀pọ̀lọpọ̀ ìgbaradì l’ó ní akùdé t’ó fẹjú.
Mo sì lérò wí pé mo ti yíi yín lọ́kàn padà, tó túmọ̀ sí wí pé ojú iṣẹ́ gangan ni kí ẹ jáde kí ẹ sì sọ fún àwọn adarí ìbílẹ̀ yín, àti àwọn adarí àpapọ̀ yín, “kí ló dé tí ẹ ò ṣe tíì yanjú àwọn ìṣòro wọ̀nyí? 
Kí ló dé tí ẹ ṣì ń ronú pé àwọn ẹ̀kọ́ nípa Katrina ò wúlò fún àrùn-ọlọ́jẹ̀-ọ̀nà-èémí?
“ kí ẹ sì gbé agbára lé ibi tó yẹ kí ẹ gbé agbára lé. 
Ṣùgbọ́n mo rò wí pé nǹkan mìíràn tó yẹ ká fi kún-un ni pé, tí ẹ bá ní àwọn òṣìṣẹ́ lóòótọ́, tí ẹ sì ní ilé-iṣẹ́ lóòótọ́, mo rò wí pé ẹ ní àwọn ojúṣe kọ̀ọ̀kan láti ṣàfihàn wí pé ẹ̀ ń ronú síwájú fún wọn, ẹ sì ń gbìyànjú láti ṣètò. 
Ní akérépin èto ìfowópamọ́ Britain fi hàn pé ìbáraeni-sọ̀rọ̀ lè ṣe ìrànlọ́wọ́.
Ó lè ṣe àdínkù àgbéjáde nítorí àwọn ènìyàn ò wọnu ibi-iṣẹ́ kí wọ́n máa wúkọ́ síra wọn lára, tàbí fọwọ́ kan nǹkan àjọni àti pínpín-in nípasẹ ọwọ́ wọn. 
Ṣùgbọ́n ṣe ẹ lè ṣe ìtẹ̀síwájú ilé-iṣẹ́ yín báyẹn?
Tí ẹ bá ní ẹ̀rọ-ayélukára, bóyá ẹ lè ṣe bẹ́ẹ̀.
Yàtọ̀ sí ìyẹn ẹ ti wọ wàhálà.
Imú mi dùn láti gba ìbéére yín.
Ọ̀kan lára ònwòran: Àwọn nǹkan wo ló lè sọ iye àkókò àjàkálẹ̀ àrùn kan? 
Laurie Garret: àwọn nǹkan wo ló lè sọ iye àkókò àjàkálẹ̀ àrùn kan, a ò fi bẹ́ẹ̀ mọ̀.
Mo lè fun yín ní àkójọpọ̀ ìṣí, èyí, ìyẹn, àti òmíràn.
Ṣùgbọ́n màá sọ wí pé lódodo a ò mọ̀.
Kókó ibẹ̀ ni wí pé kòkòrò náà máa ń ní àdínkù okun, ó sì máa ń dẹ́kun láti di kòkòrò aṣekúpani fún ènìyàn, ó sì máa ń wá agbàrùn mìíràn.
Ṣùgbọ́n a ò fi bẹ́ẹ̀ mọ bó ṣe ń ṣẹlẹ̀ àti ìdí tó fi ń ṣẹlẹ̀. 
Ẹ̀kọ́ nípa àjọṣepọ̀ láàárín ènìyàn àti àwùjọ tó jẹ́ àmúdijú ni.
Ọ̀kan lára ònwòran: irú aṣokùnfà wo lẹ̀ ń wá?
Ẹ nímọ̀ ju ẹnìkan kan wa lọ.
Láti sọ pé ahh, tí èyí bá ṣẹlẹ̀ a máa ní àjàkálẹ̀ àrùn? 
LG: ìgbà tí ẹ bá ti ń rí èri àkóràn ènìyàn sí ènìyàn tó lágbára. 
Kìí ṣe tímọ́tímọ́ láàárín mọ̀lẹ́bí tí wọ́n ń ṣe ìtọ́jú àbúrò lóbìnrin tàbí àbúrò lọ́kùnrin tó ń ṣàìsàn nìkan, ṣùgbọ́n àkóràn láàárín àwùjọ -- ìfọ́nká láàárín ilé-ẹ̀kọ́, àkóràn láàárín ọ̀dẹ̀dẹ̀, irú nǹkan báyẹn. 
Mo sì rònú wí pé àdéhùn àgbáyé ti wà báyìí, ní WHO títí dé ìsàlẹ̀: ẹ fi ìfitóni ránṣẹ́ síta.
Ọ̀kan lára òǹwòran: àwọn ìwádìí kan ti fi hàn pé àwọn òògùn ọ̀rá inú ẹ̀jẹ̀ ń lè ṣe ìrànlọ́wọ́. 
Ǹjẹ́ ẹ lè sọ̀rọ̀ nípa ìyẹ̀n?
LG: bẹ́ẹ̀ni.
Àwọn èrí kan wà pé Lipitor àti àwọn òògùn ọ̀rá inú ẹ̀jẹ̀ tókù lè ṣe àdínkù ìkángun-séwu àrùn-ọlọ́jẹ̀-òpónà-èèmì.
Ṣùgbọ́n a ò mọ ìdi rẹ̀ rárá.
Ètò náà ò hàn kedere.
Mi ò sì mọ̀ wí pé ọ̀nà kankan wà tó tọ́ fún ènìyàn láti bẹ̀rẹ̀ síní fún àwọn ọmọ wọn lógùn pẹ̀lú Lipitor àdáni tàbí nǹkan tó jọ bẹ́ẹ̀.
A ò nímọ̀ Kankan nípa nǹkan tí ìyẹ́n máa ṣe.
Ẹ lè máa fa àbájáde abéwudé sí ọmọ yín lára, pẹ̀lú ṣíṣe nǹkan bẹ́ẹ̀.
Ọ̀kan lára òǹwòran: báwo la ṣe súmọ́ mímọ̀ bóyá ẹnìkan ń gbé e kiri, bóyá ẹnìkan ní èyí kí àwọn àmì àìsàn náà tó fojú-hàn. 
LG: ó dáa.
Mo ti sọ nígbà pípẹ́ pé nǹkan tí a nílò ni ìdámọ̀ àìsàn kánkán.
Àwọn àyè fún ìdènà àrùn wa ti sàmì sí àyèwò kan tí wọ́n ṣe ìdámọ̀ àìsàn kánkán.
Ó máa ń gbà tó wákátì mẹ́rìn-lé-lógún ní àyè fún ìmọ̀-ìjìnlẹ̀ tó ti dàgbàsókè gan-an, ní ọwọ́ àwọn tí wọ́n mọ̀ọ́ ṣe gan-an. 
Mò ń ronú jinlẹ̀.
Ẹ lè ṣe é fún àwọn ọmọ yín.
Ó máa ń pa àwọ̀ dà.
Ó máa sọ fún yín bóyá ẹ ní H5N1. 
Nípa ibi tí a wà nínú ìmọ̀-ìjìnlẹ̀ pẹ̀lu ìkápáa ìdánimọ̀ DNA àti bẹ́ẹ̀bẹ́ẹ̀ lọ, a ò jìnà púpọ̀.
Ṣùgbọ́n a ò tíì débẹ̀.
Kò sì tíì sí irú ìdókòwò tó lè gbé wa débẹ̀.
Ọ̀kan lára ònwòran: Ní afàáfẹ̀ ọdún 1918 ó yémi wí pé wọ́n pèse tíọ́rì pé àwọn àdínkù okun kòkòrò náà ṣẹlẹ̀ nígbà tó fò wọnú ènìyàn.
Ṣé ìyẹn ṣe é ṣe, ṣé ẹ rò bẹ́ẹ̀, níbí?
Mò ń sọ nípa pé ìda ogọ́rùn àpapọ̀ ikú pọ̀ púpọ̀.
LG: Um bẹ́ẹ̀ni.
A ò mọ̀ bí ìṣekúpani kòkòro odún 1918 ṣe tó sí àwọn ẹyẹ igbó kó tó fò látara ẹyẹ sí ènìyàn.  
Ó ṣàjòjì pé kò sí ẹ̀rí ìkú lọ́pọ̀ nípa àwọn adìyẹ tàbí àwọn ẹyẹ inú-ilé káàkiri ilẹ̀ America kí àjàkálẹ̀ àrùn náà tó ṣẹlẹ̀ sí ènìyàn.
Ìyẹn lè jẹ́ nítorí àwọn ìṣẹ̀lẹ̀ yẹn ń ṣẹlẹ̀ ní òdì kejì àgbáyé níbi tí ẹnìkankan ò ti fọkàn si.
Ṣùgbọ́n kòkòrò náà ní kedere lọ lẹ́ẹ̀kan káàkiri àgbáyé ní ẹ̀dà tó le tí àwọnn ọmọ-ogun Britain nínú ogun àgbáyé àkọ́kọ́ fi ọwọ́ rẹ̀ sọ̀yà pé kìí ṣe ewu kò sì ní ṣe ìdíwọ́ fú àbájáde ogun.  
Nígbà tó sì lọ yípo àgbáyé ó padà wá ní ẹ̀da aṣekúpani tó le.
Kíni ìdá àwọn ènìyàn tó kó o tí ó páwọ́n?
Lẹ́ẹ̀kan sí i a ò mọ̀ lóòótọ́.
Ó fojú hàn pé tí ẹ bá lókun fún ìbẹ̀ẹ̀rẹ̀, ẹ ní ètò àjẹsára tó lẹ, ẹ ń gbé nínú ìṣẹ́ ní orílẹ̀-ède India tàbí ilẹ̀ Adúláwọ̀, ìṣe é ṣe yín láti kú pọ̀ gidi gan-an.
Ṣùgbọ́n a ò fi bẹ́ẹ̀ mọ̀.
Ọ̀kan lára òmwòran: ọ̀kan lára àwọn nǹkan tí mo ti gbọ́ ni wí pé okùnfa ikú gangan nígbà tí ènìyán bá ní àrùn-ọlọ́jẹ̀-ọ̀nà-èémí ni òtútù àyà tó rọ̀ mọ, àti wí pé òògùn àjẹsára òtútù-ẹ̀gbẹ́ lè fún yín ní ìdá àádọ́ta àǹfààní àrùlà.
LG: fún ìgbà pípẹ́, àwọn oníṣẹ́ ìwádìí nínú àrùn tuntun ò kọbiara sí ewu àjàkálẹ̀ àrùn-ọlọ́jẹ̀-òpónà-èèmì pẹ̀lú àwíjàre wí pé ní odún 1918 wọn ò ní òògùn apa kòkòrò àìfojúrí.
Àti wí pé ọ̀pọ̀lọpọ̀ àwọn ènìyàn tí wọn kú ikú àrùn-ọlọ́jẹ̀-ọ̀nà-èémí ojoojúmọ́ -- tó ṣe wí pé ní ọdún afàáfẹ̀ ojoojúmọ́ bíi ẹgbẹ̀rún lọ́nà ọ̀tà-lé-lọ́ọ̀dúnrún ènìyàn káàkiri àgbánlá-ayé, ọ̀pọ̀lọpọ̀ àwọn àgbàlagbà -- wọ́n sì kú kìí ṣe nítorí afàáfẹ̀ ṣùgbọ́n nítorí àrùn-ọlọ́jẹ̀-ọ̀nà-èémí náà ti fa ewu sí ètò àjẹsára àìfaragbàìsàn-láàyè wọn ní.    
Pẹ̀lú rẹ ni òtútù-ẹ̀gbẹ́ tàbí kòkòrò-àìfojúrí mìíràn, kòkòro amúnkandobu, ó fọ́n ká, wọ́n ti ní kòkòrò-àìfojúrí òtútù-ẹ̀gbẹ́.
Ṣùgbọ́n ó ṣẹlẹ̀ wí pé ní ọdún 1918 bí ọ̀rọ́ ṣe rí kọ́ nìyẹn rárá.
Di àsìkò yìí ní ti ọ̀rọ H5N1 nínú ènìyàn, irú àkóràn kòkòrò-àìfojúrí bẹ́ẹ̀ kò ní wàhálà rárá.
Nǹkan aṣèdíwọ́ fún ètò àjẹsára àìfaragbàìsàn-láàyè tó yátọ̀ pátápátá yìí ni kọ́kọ́rọ́ sí ìdí tí àwọn ènìyan fi ń kú látara kòkòrò yìí.
Mo sì ma ṣe àfikún pé a rí nǹkan kan náà pẹ̀lu SARS.
Nǹkan tó ń ṣẹlẹ̀ níbí ni wí pé ara yín ń sọ wí pé, kí ètò àjẹsára àìfaragbàìsàn-láàyè yín ń rán gbogbo aṣàfihàn àrùn rẹ̀ kó sì sọ wí pé, “mi ò mọ ohun tí èyí jẹ́. 
A ò tíì rí nǹkankan kódà díẹ̀ tó dàbí èyí rí tẹ́lẹ̀.
Kò ní ṣe àǹfààní kankan láti mú àwọn atamátàsé wọlé nítorí àwọn agbógunti-àrùn ara yẹn ò sí níbí.
Kò sì ní ṣe àǹfààní kankan láti mú àwọn ọkọ̀-ìjagun àti ìbọn ńlá wọlé nítorí àwọn pádi-T ò da mọ̀ pẹ̀lú.
A máa nílò láti jáde tán pẹ̀lú ìdáhùn àgọ́ gbígbóná, ìgún ní kẹ́sẹ́ gbogbo àtòpọ amú-ìlera ara-ṣedéédé.   
Gbogbo ètò àjẹsára àìfaragbàìsàn-láàyè ti lúwẹ̀ wọnú ẹ̀dọ̀fóóró.
Bẹ́ẹ̀ ni wọ́n kú, wọ́n rì sínú oje ara wọn, ti òtútù-ẹ̀gbẹ́.
Ṣùgbọ́n kì í ṣe kòkòrò-àìfojúrí òtútù-ẹ̀gbẹ́.
Kì í ṣe òtútù-ẹ̀gbẹ́ ni yóò dáhùn sí òògùn ìbupá.
Mo rò wí pé àkókò mí ti tó.
Mo dúpẹ́ lọ́wọ gbogbo yín fún àkíyèsí yín.
Àwọn ogúnléndé ni ẹ̀tọ́ sí ìdáààbòbò.
Bruno Giusani: kọmíṣọ́nà, ẹ ṣeun ti ẹ wá sí TED.
António Guterres: ìdùnnú mi ni.
BG: ẹ jẹ́ ká bẹ́rẹ̀ pẹ̀lú ònkà. 
Lásìkò ọdún 2015, ó fẹ́rẹ̀ẹ́ tó àádọ́ta-ọ̀kẹ́ kan àwọn atìpó àti àwọn aṣíkiri tí wọ́n dé sílẹ̀ Europe láti orílẹ̀-èdè lóríṣìiríṣi, bẹ́ẹ̀ ni, láti Syria àti Iraq, ṣùgbọ́n bákan náà láti Afghanistan àti Bangladesh àti Eritrea àti ibòmíràn. 
Irúfẹ́ àwọn èsì méjì ọ̀tọ̀ọ̀tọ̀ ló ti wà: àwọn tí wọ́n ń gba àlejò wọlé àti àwọn ògiri ẹnubodè.
Ṣùgbọ́n mo fẹ́ wò ó díè pẹ̀lú ojú-ìwòye ìgbà-díẹ̀ àti ìgbà-pípẹ́. 
Ìbéèrè àkọ́kọ́ sì rọrùn gidi gan-an: kílódé tí ìrìnàjò àwọn atìpó ṣe lékún síi láti bí oṣù mẹ́fà sẹ́yìn? 
AG: Ó dáa, mo rò ó, ní pàtàkì jùlọ, pé nǹkan tó ṣokùnfa àfikún ńlá yìí ni ẹgbẹ́ àwọn atìpó orílẹ̀-ède Syria.  
Àlékún ti wà nínú ìr̀nàjò lọ sílẹ̀ Europe láti ilẹ̀ Adúláwọ̀, láti Asia, ṣùgbọ́n tó ń dàgbà díẹ̀díẹ̀, lójijì a ní àfikún tó pọ̀ ní oṣù àkọ́kọ́ ọdún yìí.
Okùnfà mẹ́ta ni mo rò wí pé ó fà á, àwọn tìgbà-pípẹ́ méjì àti okùnfa ẹ̀.
Àwọn tìgbà-pípẹ́, ní ìbátan pẹ̀lú àwọn ọmọ ilẹ̀ Syria, ni wí pé ìrètí kéré kò sì hànde púpọ̀ fún àwọn ènìyàn.
Mò ń sọ nípa pé, wọ́n ń wo orílẹ̀-ède wọn wọn ò sì rí ìrètí púpọ̀ láti padà sílé, nítorí kò sí ọ̀nà-àbáyọ òṣèlú, torí náà kò sí ìmọ́lẹ̀ lẹ́yìn òkùnkùn.
Ẹlẹ́ẹ̀kejì, ìgbésí ayé àwọn ọmọ orílẹ̀-ède Syria tí wọ́n wà ní àwọn orílẹ̀-èdè tó súmọ́ ti ń polúkú-muṣu.
A ṣè ṣe ìwádìí pẹ̀lu Ilé-ìfowópamọ́ Àgbáyé ni, ìdá mẹ́tà-dín-láàdọ́rùn àwọn ọmọ orílẹ̀-ède Syria ní Jordan àti ìdá mẹ́tà-lé-láàdọ́rùn àwọn ọmọ orílẹ̀-ède Syria ní Lebanon ni wọ́n ń gbé lábẹ́ ilà òṣì àpapọ̀.  
Ìdajì nínú àwọn ọmọ ni wọ́n ń lọ ilé-ẹ̀kọ́, tó túmọ̀ sí wí pé àwọn ènìyàn ń gbé ìgbeayé tí ò da.
Kìí ṣe wí pé wọ́n jẹ́ atìpó nìkan, tí wọn ò nílé, kìí ṣe wí pé wọ́n ti jìyà tí wọ́n jẹ nìkan, ṣùgbọ́n wọ́n ń gbé ní ipò tó bani nínú jẹ́.
Okùnfà náà ni ìgbà tó jẹ́ wí pé lójijì, ìrànwọ́ látókèrè dínkù.
Wọ́n pọn-ọ́n ní dandan fún Èto Oúnjẹ Àgbáyé, fún àìsí ohun-èlò, láti gé ìdá ọgbọ̀n ìrànwọ́ oúnjẹ fún àwọn atìpó ọmọ orílẹ̀-ède Syria. 
Wọn ò gbà wọ́n lááyè láti ṣiṣẹ́, nítorí náà wọn gbáralé ìrànwọ́ láti ilẹ̀-òkèèrè pátápátá, wọ́n dè ń rò ó wí pé, “gbogbo ayé ti ń pawá tì.
Ìyẹn, ní èróngbà tèmi, ni okùnfa rẹ̀.
Lójijì, ìrọ́gìrí wà, àwọn ènìyán dẹ̀ bẹ̀rẹ̀ síní gbéra níye wọn àti, kí sọ òdodo, tí mo bá wà ní irú ipò bẹ́ẹ̀ tí mo sì ní ìgboyà láti ṣe é, mo rò wí pé èmi náà ì bá ṣe bẹ́ẹ̀.  
BG: ṣùgbọ́n mo rò wí pé nǹkan tó ya ọ̀pọ̀lọpọ̀ ènìyàn lẹ́nu ni wí pé ṣé kò tíì yá jù, ṣùgbọ́n kò yẹ kí ó yá.
Ogun tó wà ní orílẹ̀-ède Syria ti ń ṣẹlẹ̀ fún ọdún márùn-ún. 
Àádọ́ta-ọ̀kẹ́ àwọn atìpó wà ní ìpàgọ́ àti àwọn abúlé àti àwọn agbègbè tó yí orílẹ̀-ède Syria.
Wọ́n ti kìlọ̀ fún yín nípa ìṣẹ̀lẹ̀ náà àti àpadàbọ ìdàrúdápọ̀ ní orílẹ̀-ède Libya, fún àpẹẹrẹ, síbẹ̀ ilẹ̀ Europe dàbi ẹni tí ò tíì ṣetán.  
AG: Ó dáa, aìmúrasílẹ̀ nítorí ìpínyà, tí ẹ bá d sì ẹ̀ ti pínyà, ẹ ò ní fẹ́ rí òótọ́.
Ó máa tẹ́ ẹ yín lọ́rùn láti sún ìpinnu síwájú, nítorí ẹ ò ní ìkápá láti ṣewọ́n.
Ẹ̀rí ni wí pé kódà nígbà tí àlékún náà ṣẹlẹ̀, ilẹ̀ Europe ṣì pín síbẹ̀ wọn ò sì ní ànfànní láti ṣètò tí yóò mójú tó ìṣẹ̀lẹ̀ náà.
Ẹ sọ̀rọ̀ nípa ẹgbẹ̀rún-lọ́na-ẹgbẹ̀rún kan ènìyàn.
Ó jọ bi ẹní pọ̀, ṣùgbọ́n àpapọ̀ ènìyàn ni Àjọ-ìgbìmọ Ilẹ̀ Europe jẹ́ ẹgbẹ̀rún-lọ́na-ẹgbẹ̀rún ọ̀tà-dín-léwà-dín-lẹ́gbẹ̀ta àwọn ènìyàn, tó túmọ̀ sí wí pé à ń sọ̀rọ̀ nípa ọ̀kan nínú gbogbo [ọ̀tà-dín-léwà-dín-lẹ́gbẹ̀ta] àwọn ọmọ ilẹ̀ Europe.
Báyìí, ní Lebanon, a ní atìpó kan nínú ọmọ orílẹ̀ ède Lebanon mẹ́ta.
Orílẹ̀-ède Lebanon ńkọ́?
Ó ń tiraka, bẹ́ẹ̀ ni, ṣùgbọ́n ó ń gbìyànjú. 
Nítorí náà, ìbéèrè náà ni wí pé: nǹkan yìí ni wọn ò bá ti ṣàmójútó rẹ̀ tó bá ṣe wí pe -- láìmẹ́nu ba nǹkan tó ṣe pàtàkì jùlọ, tí ò bá ti yanjú okùnfa ìpìlẹ rẹ̀, ṣùgbọ́n ká gbàgbé nípa okùnfà ìpìlẹ rẹ̀ báyì, bí a ṣé ń wo nǹkan náà bó ṣe rí yìí -- tí ilẹ̀ Europe bá lè parapọ̀ ní ìṣọ̀kan láti pèse àyè ìgbàlejò tó péye ní àwọn ọ̀nà àbáwọlé ńkọ́?
Ṣùgbọ́ fún ìyẹn, àwọn orílẹ̀-èdè tó wà ní àwọn ọ̀nà àbáwọlé nílò ìràlọ́wọ́ tó pọ̀, àti ṣíṣe àyẹ̀wò fún àwọn ènìyàn náà pẹ̀lú àyẹ̀wò ajẹmọ́-ààbò àti gbogbo àwọn ètò míràn, pínpín àwọn tí wọ́n ń wọ gbogbo orílẹ̀-èdè Europe, gẹ́gẹ́ bi aṣe é ṣe orílẹ̀-èdè kọ̀ọ̀kan. 
Mò ń sọ nípa pé, tí ẹ bá wo ètò ìṣípòpadà tí Àjọ náà fọwọ́sí, ó ń kéré jù ó ń pẹ́ jù ní gbogbo ìgbà, tàbí látọ́dọ̀ Àjọ náà, ó ń kéré jù ó ń pẹ́ jù.
BG: Ó ti ń dẹnukọlẹ̀.
AG: ó yẹ kí orílẹ̀-èdè mi gba ẹgbẹ̀rún merin.
Ẹgbẹ̀rún mẹ́rin ní orílẹ̀-ède Portugal ò túmọ̀ sí nǹkankan.
Èyí ṣe é mójútó dáadáa tí wọ́n bá mójúto, ṣùgbọ́n pẹ̀lú nǹkan tó ń ṣẹlẹ̀ lọ́wọ́, ọ̀nà àbáwọlé ni ìṣòro wà, lẹ́yìn náà, bí àwọn ènìyàn ṣe ń rìn lọ́nà ìdàrúdápọ̀ sí Balkan, tí wọ́n sì wá sí orílẹ̀-ède Germany, Sweden, ní pàtàkì jùlọ, àti Austria.
Àwọn ni orílẹ̀-èdè mẹ́ta tí, nígbẹ́yìn, wón ń gba àwọn atìpó náà. 
Àwọn ará ilẹ̀ Europe tókù ń wò láìṣe nǹkankan.
BG: e jẹ́ kí n bèrè ìbéèrè mẹ́ta, kí ń ṣe ìṣe alátakò.
Màá gbìyànjú láti bère wọn, láti sọ ojú abẹ níkò. 
Ṣùgbọ́n mo rò wí pé àwọn ìbéèrè náà wà ní ọkàn ọ̀pọ̀lọpọ̀ àwọn ènìyàn nílẹ̀ Europe lọ́wọ́lọ́wọ́ báyìí, àkọ́kọ́, bẹ́ẹ̀ ni, nípa iye wọn.
Ẹ ní ọ̀tà-dín-léwà-dín-lẹ́gbẹ̀ta kojú ẹgbẹ̀rún-lọ́nà-ẹgbẹ̀rún kan ti pọ̀jù, ṣùgbọ́n lóòótọ́, ènìyàn mélòó ni ilẹ̀ Europe lè gbà?
AG: Ó dára, ìbéèrè tí ò ní ìdáhùn nìyẹn, nítorí àwọn atìpó ní ẹ̀tọ́ sí ìdáààbòbò.
Nǹkan tó jọ bí òfin ilẹ̀ òkèré wà, nítorí náà kò sí ọ̀nà tí ẹ lè fi sọ wí pé, “Mo mú ẹgbẹ̀rún mẹ́wà ìyen sì ti tán.
“ Mo rán-an yín létí nǹkankan: ní orílẹ̀-ède Turkey, ní ìbẹ̀rẹ rògbòdìyàn náà, mo rántí alákòso kan tó ń sọ wí pé, “orílẹ̀-ède Turkey máa lè gbà tó ẹgbẹ̀rún lónà ọgọ́rùn ènìyàn.
“ Orílẹ̀-ède Turkey ti ní ẹgbẹ̀rún-lọ́nà-ẹgbẹ̀rún mẹ́ta àti ẹgbẹ̀rún lọ́nà ọ̀rìn-dín-nírinwó tàbí nǹkan tó jọ bẹ́ẹ̀, tí ẹ bá ka gbogbo àwọn atìpó náà. 
Torí náà mí ò rò wí pé ó bójúmu láti sọ wí pé mélòó ni a lè gbà.
Nǹkan tó bójúmu láti sọ ni wí pé: báwo la ṣelè ṣèto arawa láti gba ojúṣe ilẹ̀-òkère wa? 
Ilẹ̀ Europe kò tíì rí ìyẹn ṣe, nítorí ní pàtàkì, ilẹ̀ Europe ti pín nítorí kò sí ìṣọ̀kan nínú iṣẹ́-àkàṣe ilẹ̀ Europe.
Kì í ṣe nípa àwọn atìpó nìkan; àwọn àyè míràn tún wà.
Ẹ jẹ́ ká sọ òdodo, àsìkò náà rè é tó ṣe wí pé a nílò ọ̀pọ Europe yàtọ̀ sí díẹ̀ Europe. 
Ṣùgbọ́n bí àwọn ará ìlú ṣe ń ní ìgbàgbọ́ tó kéré nínú àwọn ilé-iṣẹ́ ilẹ Europe, ní àsìkò kọ̀ọ̀kan yìí náà ló máa ń nira láti yí àwọn ará-ìlú lọ́kàn padà pé a nílò ọ̀pọ ilẹ̀-europe láti yanjú àwọn ìṣòro wọ̀nyìí. 
BG: Ó jọ bí ẹni wí pé a ti dé ibi tí nọ́ḿbà náà ti yí padà di àyípadà òṣèlú, pàápàá jùlọ lábẹ́lé. 
A tún rí i lópin ọ̀sẹ̀ yìí lórílẹ̀-ède France, ṣùgbọ́n a ti rí i láìmọye ìgbà ní ọ̀pọ̀lọpọ̀ àwọn orílẹ̀-èdè: ní Poland àti ní Denmark àti ní Switzerland àti ibòmíràn, níbi tí ìmúlára ti yípadà nítorí nọ́ḿbà, bó tilẹ̀ jẹ́ wí pé wọn ò fi bẹ́ẹ̀ ṣe pàtàkì nínú gbogbo oǹkà.
Olórí ìgbìmọ̀ ìjọba ti -- 
AG: ṣùgbọ́n, tí mo bá lè, lórí àwọn wọ̀nyí: mò ń sọ nípa pé, kíni ọmọ ilẹ̀ Europe ń rí nílé ní abúlé níbi tí kò sí àwọn aṣíkiri?    
Nǹkan tí ọmọ ilẹ̀ Europe ń rí ni, lórí ẹ̀rọ amóhùn-máwòrán, lójoojúmọ́, ní oṣù díẹ̀ sẹ́yìn, ṣíṣí ìròyìn ní ọjọ́ kọ̀ọ̀kan, àwọn èrò tó ń bọ̀, láì ní ìdarí, tí wọ́n ń lọ láti ibodè sí ibodè, àwọn àwòrán lórí ẹ̀rọ amóhùn-máwòrán jẹ́ ti àwọn ẹgbẹ̀rún lọ́nà ọgọ́rùn àwọn ènìyàn tí wọ́n ń lọ.
Èrò wa ni wí pé kò sí ẹni tó ń ṣe àmójútó rẹ̀ -- èyí ń ṣẹlẹ̀ láìsí àmójútó kankan.
Nítorí náà èro wọn ni wí pé, “Wọ́n ń bọ̀ wá sí abúlé mi. 
 “ Èro irọ́ pátápátá yìí wà wí pé wọ́n ń kógun ja ilẹ̀ Europe àti wí pé àṣa wa máa yí padà, gbogbo nǹkan náà ló máa rí bẹ́ẹ̀ -- ìṣòro náà ni wí pé tí wọ́n bá ti mójútó o dáadáa ni, tí wọ́n bá gba àlejò àwọn ènìyàn bó ṣe tọ́ ni, tí wọ́n gbà wọ́n, tí wọ́n fún wọn lórùlé ní enu àbáwọlé, tí wọ́n ṣe àyẹ̀wo wọn ní ẹnu àbáwọlé, tí wọ́n sì fi ọkọ̀ òfuurufú gbé wọn lọ sí oríṣiríṣi orílẹ̀-ède ilẹ̀ Europe, èyí ò bá ti má dẹ́rùba àwọn ènìyàn.
Ṣùgbọ́n, ó ṣeni láànú, a dẹ́rùba ọ̀pọ̀lọpọ̀ àwọn ènìyàn, nítorí ilẹ̀ Europe ò ní àǹfààní láti ṣiṣẹ́ náà bó ṣe yẹ. 
BG: ṣùgbọ́n àwọn abúlé kan wà ní orílẹ̀-ède Germany pẹ̀lu ọ̀rìn-dín-nírinwó àwọn olùgbé àti ẹgbẹ̀rún kan àwọn ogúnléndé.
Nítorí náà, kíni ipò yín?
Báwo lẹ ṣe rò wí pé àwọn ènìyàn yìí ṣe ń húwà?
AG: Tí àmójútó tó bójúmu bá wà fún ìṣẹ̀lẹ̀ náà àti pínpín àwọn ènìyàn káàkiri ilẹ̀ Europe lónà tó bójúmu, e ó máa ní ìdá tí mo mẹ́nubà ní gbogbo ìgbà: ẹyọkan nínú ẹgbẹ̀rún méjì.
Nítorí pé wọn ò ṣàmójútó nǹkan lónà tó yẹ nígbẹ́yìn lafi ní ìṣẹ̀lẹ̀ tí kò ṣe é ṣe láti gbé pẹ̀lú rárá, bẹ́ẹ̀ sì ni tí ẹ bá ní abúlé kan -- ní orílẹ̀-ède Lebanon, ọ̀pọ̀lọpọ̀ àwọn abúlé ló wà tí wọ́n ní ọ̀pọ̀ àwọn ọmọ orílẹ̀-ède Syria ju ọmọ orílẹ̀-ède Lebanon lọ; orílẹ̀-ède Lebanon ti ń gbé pẹ̀lú ìyẹn.
Mi ò sọ wí pé kí irú rẹ̀ ṣẹlẹ̀ ní ilẹ̀ Europe, fún gbogbo àwọn abúlé nílẹ̀ Europe láti ní atìpó ju àwọn olùgbé lọ.
Nǹkan tí mò ń bèrè ni kí ilẹ̀ Europe ṣe iṣẹ́ náà bó ṣe tọ́, láti lè ṣe àtúntò ara rẹ̀ láti gba àwọn ènìyàn gẹ́gẹ́ bi wọ́n ṣe fipá mú àwọn orílẹ̀-èdè míràn lágbàyé láti ṣe é sẹ́yìn. 
BG: nítorí náà, tí ẹ bá wo ìṣẹ̀lẹ̀ náà lágbàyé tí kìí ṣe ilẹ̀ Europe nìkan -- 
BG: bẹ́ẹ̀ ni!
BG: Tí ẹ bá wo ìṣẹ̀lẹ náà lágbàyé, nítorí, kìí ṣe ní ilẹ̀ Europe nìkan, mo mọ̀ wí pé ẹ lè ṣe àkójọpọ̀ àwọn orílẹ̀-èdè tí wọn ò gbéra sọ, ṣùgbọ́n mo nífẹ̀ nínú apá kejì -- ǹjẹ́ ènìkán wà tó ń ṣe nǹkan tó yẹ?
AG: Ó dára, ìdá 86 àwọn ogúnléndé tó wà lágbàyé ni wọ́n wà ní àwọn orílẹ̀-èdè tó ń dágbà sókè.
Bí ẹ bá wo àwọn orílẹ̀-èdè bi Ethiopia -- Ethiopia ti gba àwọn ogúnléndé tó ju ẹgbẹ̀rún-lọ́nà 600 lọ.
Gbogbo ibodè Ethiopia ló wà ní ṣíṣí sílè.
Wọ́n sì ní, gẹ́gẹ́ bi ìpinnu, tí wọ́n ń pè ní ìpinnu “ènìyàn sí ènìyàn” wí pé gbogbo ogúnléndé gbọ́dọ̀ di gbígbà wọlé.
Wọ́n sì ní àwọn ọmọ orílẹ̀-ède South Sudan, wọ́n ní àwọn ọmọ orílẹ̀-ède Sudan, wọ́n ní àwọn ọmọ orílẹ̀-ède Somalia.
Wọ́n ní gbogbo àwọn alájọgbé.
Wọ́n ní àwọn ọmọ orílẹ̀-ède Eritrea. 
Làpapọ̀, àwọn orílẹ̀-èdè Adúláwò ń gba àwọn atìpó tó ń bọ̀ gidi gan-an, mà á sì sọ wí pé ní Àárín Gbùngbun Ìlà Oòrùn àti ní Asia, a ti rí aṣe é ṣe fún ibodè láti di ṣíṣí sílẹ̀.
Báyìí à rí àwọn ìṣòro kọ̀ọ̀kan pẹ̀lú ìṣẹ̀lẹ orílẹ̀-ède Syria, bí ìṣẹ̀lẹ orílẹ̀-ède Syria ṣe yípadà di rògbòdìyan ètò-ààbò ńlá, ṣùgbọ́n òótọ́ ibẹ̀ ni wí pé fún ìgbà pípẹ́, gbogbo ibodè tó wà ní Àárín Gbùngbun Ìlà Oòrùn wà ló wà ní ṣíṣí sílẹ̀. 
Òtítọ́ ibẹ̀ ni wí pé fún àwọn ọmọ orílẹ̀-ède Afghan, àwọn ibóde Pakistan àti Iran wà ní ṣíṣí fún, ní gbogbo ìgbà, àádọ́ta-ọ̀kẹ́ mẹ́fà ọmọ orílẹ̀-ède Afghan tó bá wá. 
Mà á sọ wí pé kódà lónìí, ìṣesí ní àwọn orílẹ̀-èdè tó ń dàgbàsókè ni láti jẹ́ kí àwọn ibodè wà ní ṣíṣí sílẹ̀.  
Ọ̀nà tuntun náà ní àwọn orílẹ̀-èdè tó ti dágbàsókè ni fún àwọn ìbéèrè wọ̀nyí láti túbọ̀ díjú síi, pàápàá jùlọ nígbà tí, ní ìpinnu àwọn ará ìlú, àdàpọ ìjírórò láàárín ààbò ogúnléndé ní apá kan àti àwọn ìbéèrè ààbò -- ní tèmi, àṣìtú ìmọ̀ -- ní apá kejì.
BG:  A máa padà sí ìyẹn náà, ṣùgbọ́n ẹ mẹ́nuba gígé ìgbọ̀wọ́ àti ìwé-ìgba-nǹkan-ọ̀fẹ́ láti Èto Oúnjẹ Àgbáyé.
Ìyẹn ṣe àgbéjáde àìrígbòwọ́ àpapọ̀ àwọn àjọ tó ń ṣiṣẹ́ lórí àwọn ọ̀rọ̀ wọ̀nyí.
Báyìí tódàbi wí pégbogbo àgbáye ti jí, ṣé ń ń rí ìgbọ̀wọ́ àti àtìlẹyìn sí i, àbí bákan náà ni?  
AG: à ń rí altìlẹyìn si.
Màá sọ wí pé à ń sún mọ́ ìpele ọdún tó kọjá.
Ó burú jáì lásìko ooru.
Ṣùgbọ́n ìyẹn ò tó láti yanjú ohun-èlò àwọn ènìyàn náà àti láti yanjú ohun-èlò àwọn orílẹ̀-èdè tí wọ́n ń ṣe àtìlẹyìn fún àwọn ènìyàn náà. 
Níbí a ní àtúnyẹ́wò ìpìlẹ fún òṣùwọ̀n, èròngbà, àti pàtàki ìdàgbàsókè ìfọwọ́sowọ́pọ̀ tí a fẹ́.
Fún àpẹẹrẹ, orílẹ̀-ède Lebanon àti Jordan jẹ́ àwọn orílẹ̀-èdè tí ìpawówọlé wọn wà lágbede méjì.
Nítorí wọ́n jẹ́ orílẹ̀-èdè tí ìpawówọlé wọn wà lágbede méjì, wọn ò lè gba ẹ̀yáwó tàbí owó-ìrànwọ́ láti ilé-ìfowópamọ́ àgbáyé.
Ní báyìí, lónì èyí ò mọ́pọ̀lọ dáni, nítorí wọ́n ń ṣe ìpèse dáadáa gbogbogbò àgbáyé.
Wọ́n ní ẹgbẹ̀rún-lọ́nà-ẹgbẹ̀rún àwọn ogúnléndé níbẹ̀, ká sọ òdodo, àwọn ni òpó ìdúró ṣinṣin ní ẹkùn náà, pẹ̀lú gbogbo ìdojúkọ tí wọ́n ń kojú, àti aléwájú àtìlẹyìn ètò-ààbò àjọni wa.
Torí náà kò mọ́pọlọ dání wí pé àwọn orílẹ̀-èdè wọ̀nyí kọ́ ni pàtàkì àkọ́kọ́ nínú àwọn ìpinnu ìfọwọ́sowọ́pọ̀ ìdàgbàsókè.
Àwọn kọ́.
Kìí ṣe pé àwọn ogúnléndé ń gbé ní ipò tó bani nínújẹ́ nínú àwọn orílẹ̀-èdè wọ̀nyí nìkan, ṣùgbọ́n àwọn àwùjọ ìbílẹ̀ fúnra wọn náà ń jíyà, nítorí owó-oṣù tí wálẹ̀, nítorí àwọn tí ò níṣẹ́ ti pọ̀, nítorí owó-nǹkan àti owó-ilé ti lọ sókè.
Bẹ́ẹ̀ ni, tí ẹ bá wo ìṣẹ̀lẹ tòní nípa àwọn atọ́ka ní àwọn orílẹ̀-èdè wọ̀nyí, ó han kedere pé, pàápàá jùlọ àwọn ẹgbẹ́ wọn tó kúṣẹ̀ẹ́ nínú àwọn ènìyàn, ń gbé ìgbeayé tó búrú jáì nítorí àwọn rògbòdìyàn tí wọ́n ń kojú. 
BG: Ta ló yẹ kó máa pèse ìrànlọ́wọ́ yìí?
Orílẹ̀-èdè sí orílẹ̀-èdè, àjọ ilẹ̀ òkèèrè, Àjọ-ìgbìmọ Ilẹ̀ Europe? 
Ta ló yẹ kó máa mú ìrànlọ́wọ́ yìí wá?
AG: A nílò láti so gbogbo ìgbìyànjú papọ̀.
Ó hàn gbangba wí pé ìfọwọ́sowọ́pọ̀ aṣeméjì ṣe pàkàkì.
Ó hàn gbangba wí pé ìfọwọ́sowọ́pọ̀ ọlọ́pọ̀ ṣe pàkàkì.
Ó hàn gbangba wí pé àwọn ilé-iṣẹ́ owó ilẹ̀-òkèèrè gbọdọ̀ ní aṣe é yípadà láti lè dókòwò tó pọ̀ ní ìrànlọ́wọ́ fún àwọn orílẹ̀-èdè wọ̀nyí.
A nílò láti kó gbogbo irinṣẹ́ náà jọ ká sì ní òye pé lónìí, ní ìṣẹ̀lẹ̀ tí yóò pẹ́, ní àsìkò kan, pé kò mọ́pọlọ dání mọ́ láti ṣe ìyàtọ̀ láàárín ìrànwọ́ ẹlẹ́yinjú-àánú àti ìrànwọ́ ìdàgbásókè tàbí ètò-ìgbésẹ̀ ìdàgbàsókè.
Nítorí ẹ̀ ń sọ̀rọ̀ nípa àwọn ọmọ ní ilé-ẹ̀kọ́, ẹ̀ ń sọ̀rọ̀ nípa ìlera, ẹ̀ ń sọ̀rọ̀ nípa ohun-amáyédẹrùn tó ti kún àkún ya.
Ẹ̀ ń sọ̀rọ̀ nípa àwọn nǹkan tó gba ojú-ìwòye ìgbà pípẹ́, ojú-ìwòye ìdàgbàsókè kì í ṣe ojú-ìwòye ìrànwọ́ ẹyinjú-àánú pàjáwírì nìkan.
BG: mo fẹ́ ṣe àríwísí yín lórí nǹkankan tó wà nínú ìwé ìròyìn ní òwúrọ̀ yìí.
Ọ̀rọ̀ kan tí ẹni tó ń léwájú lọ́wọ́lọ́wọ́ fún ìfàkalẹ̀ Republican fún Ààrẹ ilẹ̀ US, Donald Trump sọ. 
lánàá, ó sọ èyí. 
Rárá, ẹ tẹ́tí sí èyí. 
Ó pani lẹ́rìn.
Mo yọọ́ lò “Mò ń pè fún ìgbétìpa lápapọ̀ àti pátápátá àwọn mùsùlùmí tí wọ́n ń wọ orílẹ̀-ède US, títí tí àwọn aṣojú orílẹ̀-ède wa yóò fi ṣàwárí nǹkan tó ń ṣẹlẹ̀. 
“ Kíni èsì tí ẹ ó fi sí ìyẹn? 
AG: Ó dáa, kìí ṣe Donald Trump nìkan.
A ti rí ọ̀pọ̀lọpọ̀ àwọn ènìyàn káàkiri àgbáyé pẹ̀lú ojúṣe òṣèlú tí wọ́n ń sọ, fún àpẹẹrẹ, pé àwọn ogúnléndé Mùsùlùmí ò gbọdọ̀ di gbígbà wọlé.
Ìdí tí wọ́n fi ń sọ èyí ni wí pé wọ́n rò wí pé pẹ̀lu ṣíṣe tàbí sísọ èyí, àwọ́n ń dáààbò bo ètò-ààbò orílẹ̀-ède wọn ni. 
Ní báyìí, mo ti wà nínú ìjọba rí.
Mo tẹra mọ́ pàtàkì fún ìjọba láti dáààbò bo ètò-ààbò orílẹ̀-ède wọn àti àwọn ẹnìyan wọn. 
Ṣùgbọ́n tí ẹ bá sọ wí pé, bí ìyẹn, ní orílẹ̀-ède US tàbí ní orílẹ̀-ède ilẹ̀ Europe Kankan, “a maa ti ilẹ̀kun wa mọ́ àwọn mùsùlùmi ogúnléndé,” nǹkan tí ẹ̀ ń sọ ni ìrànlọ́wọ́ aṣe é ṣe tó dára jù fún àhesọ ìjọ àwọn agbésùmọ̀mí.
Torí nǹkan tí ẹ̀ ń sọ -- 
Nǹkan tí ẹ̀ ń sọ máa di gbígbọ́ fún gbogbo àwọn mùsùlùmí ní orílẹ̀-ède tiyín, yóò sì ṣínà fún ìgbaniwọlé àti àwọn ètò tí, nípasẹ̀ ìmọ̀-ẹ̀rọ, Daesh àti al-Ausra, al-Qaeda, àti gbogbo àwọn ẹgbẹ́ mìíràn wọ̀nyẹn tí wọ́n ń wọ àwùjọ wa lónì. 
Ó kàn ń sọ fún wọn pé, “òótọ́ lẹ sọ, à ń takò yín. 
“ Ó fojú hàn, èyí ń ṣe ìdásílẹ̀ ní àwọn àwùjọ tí wọ́n jẹ́ oníran-púpọ̀, ẹlẹ́sìn-púpọ̀, aláṣà-púpọ̀, èyí ń ṣeìdáṣílẹ̀ àwọn ìṣẹ̀lẹ̀ tó ṣe wí pé, lóòótọ́, ó máa rọrùn fún àhesọ àwọn ìjọ agbésùmọ̀mí wọ̀nyí láti fẹsẹ̀múlẹ̀ nínú ìgbaniwọlé àwọn ènìyàn fún ìwà ìgbésùnmọ̀mí láàárín orílẹ̀-ède níbi tí wọ́n bá ti ń sọ irú àwọn gbólóhùn wọ̀nyí. 
BG: Ǹjẹ́ àwọn ìkọlù tó ṣẹlẹ̀ ní Paris láìpẹ́ yìí àti ìdáhùn sí wọn ti jẹ́ kí iṣẹ́ yín ó nira sí i?  
AG: láìsí àníàní.
BG: lọ́nà wo?
AG: lónà tó jẹ́ wí pé, mò ń sọ nípa pé, fún ọ̀pọ̀lọpọ̀ àwọn ènìyàn ìdáhùn àkọ́kọ́ ní ìbátan sí irú àwọn ìkọlù ìgbésúmọ̀mí wọ̀nyí ni: ẹ ti gbogbo ẹnu ibodè – láìní ìmò wí pé ìṣòro àwọn agbésúmòmí ní ilẹ̀ Europe jẹ́ ti ábẹ́lé lọ́pọ̀lọpọ̀ ìgbà. 
A ní ẹgbẹ̀rún àti ẹgbẹ̀rún àwọn ọmọ-ogun ilẹ̀ Europe ní orílẹ̀-ède Syria àti ní orílẹ̀-ède Iraq, nítorí náà èyí kìí ṣe nǹkan tí ẹ lè yanjú pẹ̀lu àìgba àwọn ọmọ orílẹ̀-ède Syria láyè láti wọlé. 
Mo sì gbọdọ̀ sọ wí pé, mo ní ìdánilójú pé ìwé-ìrìnà tó hàn, mo nígbàgbọ́, ẹni tó fi adó olóró para rẹ̀ náà ló fi síbẹ̀, bẹ́ẹ̀ ni --. 
AG: [Mo gbàgbọ́] wọ́n mọ̀ọ́mọ̀ ṣe é ni, nítorí lára ọgbọ́n àtinúdáa Daesh tako ogúnléndé, nítorí wọ́n rí àwọn ogúnléndé gẹ́gẹ́ bí ènìyàn tó yẹ kó wà pẹ̀lú àwọn mùsùlùmí tí wọ́n wá ń sá lọ bá àwọn oníwàsúù.
Mo sì rò wí pé lára ọgbọ́n àtinúdá Daesh láti jẹ́ kí ilẹ̀ Europe ó fèsì, títi ilẹ̀kùn mọ́ àwọn mùsùlùmi ogúnléndé àti ṣíṣe àtakò sí àwọn mùsùlùmí tọ́ wà nínú Europe, bẹ́ẹ̀ gẹ́lẹ́ láti ṣe àtìlẹyìn fún iṣẹ́ Daesh. 
Ìgbàgbọ́ mi tó jinlẹ̀ ni wí pé kìí ṣe ìṣíkiri àwọn ogúnléndé ni ó ṣe okùnfa ìgbésùmọ̀mí.
Mo lérò, gẹ́gẹ́ bí mo ṣe sọ, ní pátàkì jùlọ ìgbésùmọ̀mí ní ilẹ̀ Europe lónìí jẹ́ ìpolongo lábẹ́lé ní ìbátan pẹ̀lú ìṣẹ̀lẹ̀ àgbáyé tí à ń kojú, nǹkan tí a sì nílò ni láti dójúti àwọn ẹgbẹ́ yìí, pẹ̀lú gbígbà wọ́n wọlé ká sì dà àwọn tí wọ́n ń bọ̀ láti apá orílẹ̀-ède yẹn pọ̀ dáadáa.  
Nǹkan mìíràn tí mo gbàgbọ́ wí pé lọ́nà tó pọ̀, nǹkan tí à ń jìya rẹ̀ nílẹ̀ Europe lónì ni ìkùnà láti ṣe àfibò àwòṣe tí kò ṣiṣẹ́ ní àwọn 60s, ní 70s, ní 80s, ní ìbátan pẹ̀lú ìyípadà àṣíkiri ńlá tó ṣẹlẹ̀ ní ìgbà yẹn tó di nǹkan tó dà lónìí nínú ọ̀pọ̀ ènìyàn, fún àpẹẹrẹ, nínú àwọn ìran kejì àwùjọ, níní ìmọ̀lára ìpatì, láìníṣẹ́, láìní ètò ẹ̀kọ́ tó yè koro, gbígbé ní àwọn àdúgbò tí wọn ò pèse ohun amáyédẹrùn gbogbogbò fún.
Irú ìnira yìí, nígbà míràn ìbínú, tó máa ń wà ní ìran kejì yìí máa ń jẹ́ nítorí ìkùnà láti ṣe àfibọ̀ ìpinnu, sí ìkùnà nǹkan tó ye kó jẹ́ ìdókòwò tó lágbára nínú ìpèsè àyè fún àwọn ènìyàn láti gbé papọ̀ kí wọ́n sì bọ̀wọ̀ fún ara wọn.
Ní tèmi ó hàn kedere.
Ní tèmi ó hàn kedere pé gbogbo àwùjọ yóò di, oníran-púpọ̀, aláṣà-púpọ̀, ẹlẹ́sìnpúpọ̀ lọ́jọ́ iwájú.
Láti gbìyànjú láti dẹ̀na rẹ̀ jẹ́, ní ìwòye tèmi, kò ṣe é ṣe.
Fún èmi nǹkan tó dára ni pé kí wọ́n rìí báyẹn, ṣùgbọ́n mom ọ̀ wí pé, fún ìyẹn láti ṣiṣẹ́ dáadaha, a nílò ìdókòwò ńlá nínú àgbọ́yé àwùjọ ti àwùjọ tiyín.
ilẹ̀ Europe, ní ọ̀pọ̀ ìgbà, kùnà nínú ìdókòwò yẹn ní bíi ẹ̀wá ọdún díẹ̀ sẹ́yìn. 
BG: ẹ ó fi iṣẹ́ yín sílẹ̀ nígbẹ̀yin odún yìí, lẹ́yìn ọdún mẹ́wà. 
Bí ẹ bá wẹ́yìn wo ọdún 2005, nígbà tí ẹ wọ ibi-iṣẹ́ yẹn fún ìgbà àkọ́kọ́, kí lẹ ri?
AG: ó dáa, Ẹ wò ó: Ní ọdún 2005, a ń pèsè ìrànlọ́wọ́ fún ẹgbẹ̀rún-lọ́nà-ẹgbẹ̀rún kan àwọn ènìyàn láti padà sílé láìséwu àti nínú àpónlé, nítorí ìjá ti parí.
Lọ́dún tó kọjá, a pèsè ìrànlọ́wọ́ fún ẹgbẹ̀rún-lọ́nà 124.
Ní ọdún 2005, a ni bíi àádọ́ta-ọ̀kẹ́ 38 àwọn ènìyàn tí wọ́n di aláìnílé nípasẹ̀ rògbòdìyàn lágbàáyé.
Lónìí, a ní ju ẹgbẹ̀rún-lọ́nà-ẹgbẹ̀rún 60 lọ.
Ní ìgbà yẹn, a ti ní, àwọn rógbòdìyàn kan tí wọ́n yanjú.
Ní báyìí, à ń rí àròpọ àwọn rógbòdìyàn tuntun àwọn rógbòdìyàn àtijọ́ ò sì kín kú: orílẹ̀-ède Afghanistan, Somalia, Ilẹ̀-olómìnira ti Congo.
Ó fojú hàn pé orílẹ̀-èdè àgbáyé lónì tún léwu lọ́pọ̀lọpọ̀ ju bó ṣe wà tẹ́lẹ̀ lọ.
Ó hàn kedere pé ìkápá àwùjọ ilẹ̀-òkèèrè láti dèna rógbòdìyàn kí wọ́n sì yanjú wọn lásíkò, jẹ́, ó ṣeni láàánú, nǹkan tó burú ju bó ṣe wà ní ọdún 10 sẹ́yìn lọ. 
Kò sí àjọṣepọ̀ agbára tó hàn ní àgbáyé, kò sí àwọn ètò ìdarí tó ń ṣiṣẹ́, tó túmọ̀ sí wí pé à ń gbé ní àyè tó ṣe wí pé ìwà-ìbàjẹ́ àti àìlèsọ àsọtẹ́lẹ̀ ń rẹ́sẹ̀ walẹ̀, ìyẹ́n sì túmò sí wí pé ọ̀pọ̀ àwọn ènìyàn ń jíyà, kádárúkọ àwọn tí wọ́n di aláìnílé látara rógbòdìyàn.
BG: àsà ló jẹ́ nínú òṣèlu ilẹ̀ America pé nígbà tí Ààrẹ kan bá fi Ibi-iṣẹ́ Oval sílẹ̀ fún ìgbà ìkẹyìn, ó máa fi ìwé àfọwọ́kọ sílẹ̀ lórí tábílì fún adelé rẹ̀ tí yóò wọlé ní wákàtí bi mélòó kan. 
Bí ẹ bá ní láti kọ irú ìwé yẹn sí adelé yín, Filippo Grandi, kí lẹ máa kọ?
AG: mi ò rò wí pé mo má kọ ìwé kankan.
Ẹ mọ̀, ọ̀kan nínú àwọn nǹkan tó burú jù nígbà tí ènìyàn bá fi ipò sílẹ̀ ni ìgbìyànjú lati di èrò tó ń darí awakò, tó máa ń sọ nǹkan tí awakọ̀ tuntun náà yóò ṣe fún-un.
ìyẹn, èmi ò ní ṣe é. 
Bí mo bá ní láti sọ nǹkankan fún-un, yóò jẹ́, “Jẹ́wọ́ araà rẹ, kí o sì ṣe ìwọ̀n to lè ṣe.
BG: kọmíṣọ́nà, ẹ ṣeun fún iṣẹ́ tí ẹ̀ ṣe.
Ẹ ṣeun tí ẹ wá sí TED.
Ọjọ́-iwájú agbára ìtànṣán-oòrùn tó rẹwà.
Lásíkò oru tó kọjá, mo ń rin ìrìnàjo afẹ́ kiri àwọn òke orílẹ̀-ède Austria.
Níbẹ̀, lórí òkè ténté, mo rí ahéré tó rewà, olókúta, tó dáwà, t’ó sì ní pátákó-igun-mẹ́rin agbára ìtànsán oòrùn lórí rẹ̀.
Gbogbo ìgbà tí mo bá rí pátákó-igun-mẹ́rin agbára ìtànsán-oòrùn, inú mi máa ń dùn ni.
Ìmọ̀-ẹrọ yìí ni ó máa ń gba oòrùn, tó jẹ́ òfẹ́ tó sì wà, t’ó sì máa ń yí ìyẹn padà di iná mànàmáná.
Ahéré yìí, tó wà láàárín ibìkan, ní àyè tó rẹwà, tó ti tó tán.
Ṣùgbọ́n kí ló dé tí pátákó-igun-mẹ́rin agbára ìtànsán-oòrùn ṣe gbọ́dọ̀ ṣe máa burẹ́wà ní gbogbo ìgbà? 
Orúkọ mi ni Marjan Van Aubel mo dé olùṣelọ́jọ̀ agbára ìtànsán oòrùn. 
Mò ń ṣiṣẹ́ nínú ìṣelọ́jọ̀ onígun mẹ́ta, alálòpẹ́ àti ìmọ̀-ẹ̀rọ.
Mò ń tiraka fún ìṣedédé tó yátọ̀, tó túmọ̀ sí wí pé mo ń pèse àwọn ohun-èlò tó ń fẹ ní ìwọ̀n tàbí tó ń ṣiṣẹ́ pẹ̀lu pádi ìtànsán-oòrùn tó máa ń lo àwòmọ́ àwọ̀ láti pèse iná mànàmáná.  
Iṣẹ́ ni wà ní àwọn ilé-ọnà káàkiri àgbáyé, bíi MoMA.
Mó ń sọ nípa pé, gbogbo rẹ̀ ló lọ dáadáa, ṣùgbọ́n ó máa ń jọ bí ẹni wí pé nǹkankan ti sọnù.
Àyàfi ìgbà tí mo ka ìwe tí wọ́n ń pè ní “Ìyípòdà sí Ìtànsán-oòrùn,” níbi tí ó ti sọ wí pé láàárín wákàtí kan à ń gba agbára oòrùn tí ó tó láti pèse iná mànàmáná tó ṣe déédé fún gbogbo àgbáyé fún odidin odún kan. 
Wákàtí kan. 
Láti ìgbà náà, mo mọ̀ wí pé mo kọ̀ fẹ́ gbájúmọ́ agbára ìtànsán oòrùn ni.
Àwọn onímọ̀-ìjìnlẹ̀ káàkiri àgbáyé ti ń gbájúmọ́ ṣíṣe pátákó-igun-mẹ́rin agbára ìtànsán oòrùn tó péye t’ó sì rọjú.
Iye-owó agbára ìtànsán oòrùn ti wálẹ̀ gan-an. 
Ìdí ni wí pé orílẹ̀-ède China ti bẹ̀rẹ̀ síní pèse wọn lọ́pọ̀ yanturu. 
Bákan náà agbára wọn ti lékún gidi gan-an.
Wọ́n ti ní ìdá 44 àtàbọ̀ agbára báyìí.
Ṣùgbọ́n tí ẹ bá ronú nípa àwòran àwọn pádi agbára ìtànsán-oòrùn, ó dà bi ẹni pé bákan náà ló ṣe wà láti bí 60 ọdún.
Ìmọ̀ ẹ̀rọ yìí kò gbára lé nǹkan.
Pádi agbára ìtànsán-oòrùn nílò láti di gbígbé wọnú àwùjọ wa dáadáa síi. 
Àyípadà ojú-ọjọ́ ni ìṣòro tó tóbi jù lásìko tiwa.
A ò dẹ lè gbára lé àwọn tókù -- ìjoba, àwọn onímọ̀-ẹ̀rọ -- láti pèse àyípadà gidi.
Gbogbo wa la lè lọ́wọ́ sí àyípadà. 
Gẹ́gẹ́ bí mo ṣe sọ, mo jẹ́ olùṣelọ́jọ̀ yóò sì wùnmí láti mú àyípadà bá nǹkan nípasẹ ìṣelọ́jọ̀.
Ẹ jẹ́ kí n fún yín ní àpẹẹrẹ díẹ̀ nipa iṣẹ́ mi.
Mò ń ṣe àjọṣepọ̀ pẹ̀lu Swarovski, ilé-iṣẹ́ òkúta-mímọ́-gaara.
Bí ẹ bá gé òkúta-mímọ́-gaara ní àwọn ọ̀nà kan, yóó ṣe é tẹ̀ láti darí iná náà sí àwọn àyè kan. 
Torí náà mo má ń lo àwọn òkúta-mímọ́-gaara wọ̀nyí láti darí iná sí pátákó-igun-mẹ́rin agbára ìtànsán-oòrùn, kí wọ́n lè gba agbára síi, ṣùgbọ́n pẹ̀lú fífi ti ẹwà ṣe. 
Ẹ máa mú òkúta-mímọ́-gaara agbagbára ìtànsán-oòrùn pẹ̀lu yín nínú ìmọ́lẹ̀, òkúta-agbagbára-iná-sára kan wà nínú pádi agbára ìtànṣán oòrùn, ẹ ó fi sínú afi-agbára-sórí-ẹ̀rọ, ẹ máa lè fi gbé agbára sórí àwọn iná-alágbèkọ́-sókè-àjà wọ̀nyí.
Ẹ ń mú iná wọnú ilé nìyẹn. 
Mi ò leè ṣe láì má lo agbára ìtàṣán oòrùn nígbà ti mo rìnà pàde ìmọ̀-èrọ yìí tí wọ́n ń pè ní pádi ẹ̀rọ agbára ìtànṣán oòrùn oní fọ́nrán tínrín, pádi ẹ̀rọ agbára ìtànsán oòrùn aláwọ̀òjàwọ̀, tí wọ́n sì gbáralé ìtànṣán-di-okun-fún-nǹkan-ọ̀gbìn. 
Níbi tí àwọ̀-ọbẹ̀dò ti ewéko tí ń sọ ìtànṣán ṣúgà fún nǹkan ọ̀gbìn, àwọn pádi wọ̀nyí máa ń sọ iná di iná mànà-máná. 
Nǹkan tó dára jù ni wí pé, wọ́n tún ń ṣiṣẹ́ nínú ilé. 
Oríṣiríṣi àwọ̀ ló ní agbára láti ṣiṣẹ́ ọ̀tọ̀ọ̀tọ̀, ó ní í ṣe pẹ̀lú ibi tí wọ́n wà lórí ìbìlù àwọ̀.
Nítorí náà, fún àpẹẹrẹ, àwọ̀ pupa lágbára ju àwọ aró lọ.
Tí mo bá gbọ́ èyí gẹ́gẹ́ bí olùṣelọ́jọ̀: ojú-àyè tó jẹ́ aláwọ̀, ojú-ibi tó jẹ́ awòjìjí aláwọ̀, àwọ̀ tí wọ́n kọ̀ ń lò fún ìṣelọ́sọ̀ọ́, ti wá ní àfikún iṣẹ́ ó sì lè gba agbára iná mànàmáná sí ara, mo gbèrò, ǹjẹ́, níbo ni a ti lè ṣàmúlò eléyìí?
Tábílì Ìsàn-òyì-mànàmáná nìyí, níbi tí gbogbo orí tábílì ti jẹ́ àpapọ̀ àwọn pádi agbára ìtànsán oòrùn aláwọ̀ wọ̀nyí. 
Àwọn òkúta-agbagbára-iná-sára wà ní ẹsẹ̀ rẹ̀ níbi tí ẹ lè gbanásórí ẹ̀rọ ìbánisọ̀rọ yín nípasẹ ojú USB. 
Nínú iṣẹ́ mi, ó ṣe pàtàkì púpọ̀, ìṣọgbọọgba láàárín agbára-láti-ṣiṣẹ́ àti ìṣelọ́sọ̀ọ́.
Ìdí nìyí tí tábílì náà fi jẹ́ àwọ olómi ọsàn, nítorí ó jẹ́ àwọ̀ tó dúró-digbí fún ìlò nínú ilé.
Èyí sì ni ìbéèrè tí mo máa ń gbà jù: “Ó jẹ́ b’ó ti jẹ́, ṣùgbọ́n iye ẹ̀rọ ìbánisọ̀rọ̀ mélòó ni mo lè gbagbára-iná-sórí rẹ̀ látara èyí, nígbá náà? 
Kí n tó lọ síbi ìdáhùn ìrúnilójú bí èyí, “ó dára, tábílì náà dà, ṣé ó ní iná tí ó tó, ṣó súnmọ́ fèrèsé? 
Tábílì náà ti ní iyè báyìí tí ó máa ń kíyèsí ìpọ̀jọjọ agbára iná nínú yàrá náà.
Torí náà láti ara ohun-àmúlò-orí-ẹ̀rọ-ayárabíàṣá kan tí a sẹ̀dá rẹ̀ lè mọ iye iná tí ó ń gbà, àti bí òkúta-agbagbára-iná-sára náà ṣe gbagbára tó.
Mo ní ìgbéraga, nítorí lánàá a ṣe àgbélélẹ̀ tábílì kan sí ibi-iṣẹ́ ti Stichting Deon ní Amsterdam àti, lọ́wọ́lọ́wọ́ báyìí, Ọbabìnrin wa Maxima ń gbanásórí ẹ̀rọ-ìbánisọ̀rọ̀ kan látara tábílì yìí.
Ó rẹwà.  
Bí ojú-ibi-ìgbénǹkanlé bá ṣe pọ̀ tó, ni iye agbára-iná tí ẹ lè gbàjọ.
Àwọn fèrèsé Ìṣàn-òyì-mànàmáná yìí, níbi tí a ti pààrọ gbogbo fèrèsé níbi ìṣàfihàn àwòrán ní London, ní Soho, pẹ̀lú ẹ̀ya àwòjìjí alábàwọ́n ìgbàlódé yìí.
Àwọn ènìyàn láti àdúgbò lè wá gbanásórí ẹ̀rọ- ìbánisọ̀rọ̀ wọn látara ojú tó wà lára fèrèsé náà.
Mò ń ṣe àfikún iṣẹ́ sí nǹkan náà. 
Fèrèsé ò ní láti jẹ́ fèrèsé lásán mọ́.
Ó tún lè ṣiṣẹ́ gẹ́gẹ́ bí ilé-iṣẹ́ agbára kékeré. 
Èmi rè é, tí mò ń sọ̀rọ̀ nípa bí mo ṣe fẹ́ràn agbára ìtànsán oòrùn, ṣùgbọn mi ò ní pátákó-igun-mẹ́rin agbára ìtànsán oòrùn lórí òrùlé mi.
Mò ń gbé ní àríngbùngbun Amsterdam, èmi kọ́ ni mo ni ilé náà àyè ìrántí ni, nítorí náà kò ṣe é ṣe kò sì sí ìgbàláàyè rẹ̀.
Báwo la ṣe lè jẹ́ kí gbogbo ènìyàn ní àǹfààní sí pádi agbára ìtànsán oòrùn, tí kì í ṣe fún àwọn ènìyàn tí wọ́n níkàpá láti ìgbéayé aláìyípadà? 
A ti wá ní àǹfààní láti gbé agbára ìtànsán oòrùn sí àyè tí a ti nílò rẹ̀ tààrà.
Àwọn ìmọ̀-ẹ̀rọ tó yanilẹ́nu wà níta níbẹ̀ yẹn.   
Bí mo bá wò yíká nísìyìí, mo máa ń rí gbogbo àyè gẹ́gẹ́ bi àǹfààní.
Fún àpẹẹrẹ, nígbà tí mo wà nínú ọkọ̀ ojú-irin lọ́nà Westland, agbègbè kan ní Netherlands tó ni gbogbo ilé agbára.
Níbẹ̀ ni mo ti rí gbogbo àwọn àwòjìjí yìí tí mo sì wá rò ó pé, tí a bá ṣe àfikún àwọn wọ̀nyí sí àwòjìjí agbára ìtànsán oòrùn tó hàn kedere ńkọ́? 
Bí a bá ṣe àfikún iṣẹ́-àgbẹ̀ àtijọ́ tó gba agbáara tó pọ̀ papọ̀ pẹ̀lu ìmọ̀-ẹ̀rọ tó ga káwá pa á pọ̀ pẹ̀lú àwọn yìí ńkọ́?
Pẹ̀lú èrò yìí lọ́kàn mi, mo ṣẹ̀da ẹ̀rọ amúnáwá.
Mo ní ikọ̀ àwọn ayàwòran-ilé àti àwọn onímọ̀-ẹ̀rọ, ṣùgbọ́n ẹ jẹ́ kí n kọ́kọ́ ṣàlàye bó ṣe ń ṣiṣẹ́.
À lo awòjìjí agbáara ìtànsán oòrùn tó hàn kedere láti tan ojú-ọjọ́ inú ilé rẹ̀. 
À lo ètò gbíngbin-ohun-ọ̀gbìn-nínú-omi tí ó ń fa omi tí a f’okunfún káàkiri, tó ń ṣe àdínkù ìdá 90 omi lílò.
Pẹ̀lú títópọ̀ ní ìpele-ìpele, ẹ lè gbin irè-oko tó pọ̀ sóri ìwọ̀ onírìnméjì lọ́pọ̀ si.
Àfikún iná, yàtọ̀ sí ìmọ́lẹ̀ oòrùn, tó ń wá láti àwọn iná aláwọ̀ LED wọ̀nyí tún ṣe ìrànwọ́ fún ìdàgbàsókè nǹkan ọ̀gbìn. 
Pẹ̀lu bóṣe jẹ́ wí pé ọ̀pọ̀lọpọ̀ àwọn ènìyàn ló máa gbé ní àwọn ìlú ńlá, pẹ̀lu gbígbé àwọn Ẹ̀rọ Amúnáwá sórí òrùle ẹ ò nílò láti kó o wọlé láti òdì-kejì ayé, ẹ lè gbìn-ín sí àyè náà fún ra rẹ̀.
Ó dáa, àlá ńlá náà ni láti kọ́ àwọn wọ̀nyí ní àwọn àyè tí wọn ò ní ohun amáyédẹrùn ìjọba -- níbi tí wọn ò ti ní àǹfààní sí omi, iná mànà-máná -- gẹ́gẹ́ bí èto ọjọ̀-ẹ̀dá olómìnira.
Fún ìṣelọ́jọ̀ dáadáa ọdún yìí, mo ṣẹ̀da àwòṣe ẹ̀rọ amúnáwá tó ga tó mítà-mẹ́rin àkọ́kọ́, kí ẹ lè wọlé wá láti ní ìrírí bí nǹkan ọ̀gbìn ṣe ń hù. 
Ìkórè ìtànsán-oòrùn oníbejì ni, fún àpapọ̀ pádi agbára ìtànsán-oòrùn àti fún nǹkan ọ̀gbìn.
Ó dàbi ogbà àjàrà ọjọ́ iwájú, níbi tí ati ń ṣàjọyọ̀ àwọn ìmọ̀-ẹ̀rọ ìgbàlódé wọ̀nyí.  
Ìkíni tó tóbi jù tí mo gbà ni, “Ṣùgbọ́n àwọn pátákó-igun-mẹ́rin ẹ̀rọ agbára ìtànsán oòrùn dà?
“ Nígbà náà ni mo rò wí pé ìṣelọ́jọ̀ náà ṣiṣẹ́ gidi gan-an, tó bá di afẹ́ẹ̀rí tí ẹ ò sì ṣàkíyèsi rẹ̀. 
Mo nígbàgbọ́ nínú agbára ìtànsán oòrùn àwarawa: agbára ìtànsán oòrùn fún gbogbo ènìyàn, níbi gbogbo.
Èróngbà mi ni láti jẹ́ kí gbogbo àyè ó wúlò.
Mo fẹ́ kọ́ àwọn ilé níbi tí gbogbo fèrèsé, aṣọ ojú fèrèsé, ògiri, kódà gbogbo ilẹ̀ ti ń gba iná mànàmáná.
Ẹ ronú nípa èyí lórí òṣùwọ̀n ńlá: ní àwọn ìlú-ńlá, oríṣiríṣi àyè ló wà. 
Oòrùn ṣì wà fún gbogbo ènìyàn.
Pẹ̀lu gbígbé agbára ìtànsán oòrùn sí àyè tí a ti nílò rẹ̀, a ti ní àǹfààní láti ṣe pádi agbára ìtànsán oòrùn tó ṣe é lò fún gbogbo ènìyàn.
Mo fẹ́ mú ẹ̀rọ agbára ìtànsán oòrùn súmọ́ àwọn ènìyàn pẹ̀lu yín, ṣùgbọ́n tí yóò rẹwà tí yóò ní ọ̀ṣọ́ dáadáa.
Ẹ ṣeun.
Bí kòkòro oyin ṣe lè jẹ́ kí àlááfia ó wà láàárín erin àti ọmọ ènìyàn.
Láti ìgbà tí mo lè rántí, àwọn erin ilẹ̀ Adúláwọ̀ ti fún mi ní òye ìníbọ́wọ̀ tó pé. 
Àwọn ni ẹranko afọ́mọlọ́mú tó tóbi jù tí wọ́n wà láyé lónì lórí ilẹ̀ àgbáyé, tí wọ́n wọ̀n tó tọ́ọ́nù méje, tí wọ́n ń dúró ní mítà mẹ́ta àtààbọ̀ ní èjìká. 
Wọ́n lè jẹ tó 400 kílò oúnjẹ lọ́jọ́ kan, wọ́n sì ń pín àwọn èso nǹkan ọ̀gbìn tó ṣe pàtàkì káàkiri ẹgbẹ̀run kílómítà lásíkò 50-sí-60 ọdún ìgbésí ayé wọn.   
Ní pàtàkì sí àwùjọ àánú àti àmúdijú wọn ni àwọn obìnrin olórí ilé. 
Àwọn abo wọ̀nyí, àwọn adarí alágbára ni wọ́n ń re àwọn ọ̀dọ́ tí wọ́n sì ń darí ọ̀na wọn nínú ìdojúkọ ìgbẹ́ ilẹ̀ Adúláwọ̀ láti wá oúnjẹ, omi àti ààbò.
Àwùjọ wọn díjú gan-an, a ò tíì s̀àwárí bí wọ́n ṣe ń bára wọn sọ̀rọ̀ tán, bí wọ́n ṣe bára wọn rojọ́, bí ẹ̀ka-ède wọn ṣe ń ṣiṣẹ́.
A ò sì fi bẹ́ẹ̀ ní òye bí wọ́n ṣe ń darí àwòran ilẹ̀, ìrántí àwọn àyè tí ò léwu púpọ̀ láti la odò kọjá.
Ó dámi lójú pé gẹ́gẹ́bí èmi náà, ọ̀pọ̀lọpọ̀ ẹ̀yin tí ẹ wà nínú yàrá yìí ni ìdáhùn pádi-àyè kan náà sí ẹranko tó tóbi jù nínú gbogbo àwọn ẹranko yìí.
Ó nira pé kí ènìyàn ó má ti wo ìtàn àròsọ adálórí ìṣẹ̀lẹ̀ gidi kan, tó ń kọ́ nípa ọgbọ́n wọn tàbí, tí ẹ bá ti ní àǹfààní, láti rí wọn fúnra yín ní ibùgbe wọn nínú ìgbẹ́. 
Ṣùgbọ́n mo ń wò ó pé mélòó nínú yín ni wọ́n ti dẹ́rùbà lóòótọ́.
Mo lórí lọ́wọ́ pé wọ́n tómi dàgbà ní gúúsù ilẹ Adúláwọ̀ lọ́dọ̀ àwọn òbi olùkọ́ méjì tí wọ́n máa ń ní ìsinmi ọlọ́jọ́ gígùn ṣùgbọ́n tí ìṣúnọ́ wọn kéré jọjọ.
A máa ń gbé Ford Cortina Estate àtijọ́ wa lọ, pẹ̀lú ọmọ̀ ìyá mi lóbìrin, a ó kórawa jọ sẹ́yìn, gbé agbòji wa a ó sì lọ pàgọ́ sí àwùjọ ẹranko lóríṣiríṣi ní gúúsù ilẹ Adúláwọ̀.
Ọ̀run ló jẹ́ fún òdọ́, olùbẹ̀rẹ̀ ẹ́kọ̀ọ́ nípa ẹranko bíi tèmi.
Ṣùgbọ́n mo rantí wí pé kóda ní ọjọ́ orí kékeré yẹn mo rí gbogbo ọgbà oníná gíga tó ń dí gàgá àwọn ẹranko náà gẹ́gẹ́ bí ìpínyà.
Bẹ́ẹ̀ ni, wọ́n ń lé àwọn erin jáde kúrò ní àwùjọ, ṣùgbọ́n wọ́n tún ń lé àwùjọ kúrò ní àye wọn nínú ìgbẹ. 
It really was quite a challenge to me at that young age. Ìdojúkọ ńlá ló jẹ́ fún mi ní ọjọ́ orí kékeré yẹn.
Ìgbà tí mo kó lọ sí orílẹ̀ ède Kenya ní ọmọdún mẹ́rìnlá nìkan, nígbà tí mo ní láti sopọ̀ pẹ̀lú àwọn àyè ńlá tó ṣí sílẹ̀ ní ìlà oòrun ilẹ̀ Adúláwọ̀.
Ibí yìí ni mo ti ní ìmọ̀lára lóòótọ́, pé ilé ni mo wà. 
Mo lo àìmọye odún aláyọ̀ tí mò ń kọ́ nípa ìṣesí erin nínú àtíbàbà kan, níbi ìfipamọ́ àpapọ̀ Samburu, lábẹ́ ìtọ́sọ́nà ọ̀jọ̀gbón Fritz Vollrath àti Lain Douglas-Hamilton, tí mò ń kẹ́kọ̀ọ́ fún oyè òwọ̀we tí mo sì ń mọ àwọn àmúdijú àwùjọ erin. 
Ṣùgbọ́n nísinyìí, nínú ojúṣe mi gẹ́gẹ́ bi olórí ètò ìgbáyépọ̀ ènìyàn àti erin fún Gba Àwọn Erin Là, à ń rí àyípadà púpọ̀ tó ń ṣẹlẹ̀ wéré-wéré tí ó ti bẹ̀bẹ àyípadà nínú àwọn ètò ìwádìí wa.
A ò kọ̀ lè jókòó ká wá ní òye àwùjọ erin tàbí ká kọ̀ kẹ́kọ̀ọ́ bí a ṣe lè dá òwo eyín erin dúró, tó jẹ́ ìbẹ̀rù tó sì ń lọ lọ́wọ́. 
A ní láti ṣe àyípadà àwọn ohun-èlo wa lọ́pọ̀ láti wo ìsoro rògbòdìyàn ènìyàn àti erin t’ó ń ṣúyọ, bí àwọn ènìyàn àti àwon ẹranko-ńlá ṣe ń jìjà gùdù fún àyè àti ohun-èlò.
Láìpẹ́ yìí bíi àsìko ọdún 1970 ni a ní ẹgbẹ̀rún-lọ́nà-ẹgbẹ̀rún kan àti ẹgbẹ̀rún lọ́nà igba àwọn erin tí wọ́n ń káàkiri ilẹ̀ adúláwọ̀.
Lónì, à ń súmọ́ níní ẹgbẹ̀rún lọ́nà erínwó.
Ní àsìkò kan náà, iye àpapọ̀ àwọn ènìyàn ti di ìlọ́po mẹ́rin, ìlẹ̀ náà sì ń dínkù ní eré tó nira láti bá dọ́gba.
Lópọ̀ ìgbà, àwọn erin tí wọ́n ṣí kiri wọ̀nyí máa ń há nígbẹ́yìn sínú àwọn àwùjọ, wọ́n ń wá oúnjẹ àti omi ṣùgbọ́n nígbẹ́yìn wọ́n máa ń fọ́ àwọn kòkòndoro omi, fífọ́ àwọn ọ̀pá àti, bẹ́ẹ̀ni, fífọ́ àwọn ilé ìtàja oúnjẹ fún oúnjẹ.
Ìdojúkọ tó tóbi gan-an ni.
Ǹjẹ́ ẹ lè ronú ìwà ìgbésúmọ̀mi erin tó ń fa òrùle ahéré yín ya láàárín òru tí ẹ ní láti di àwọn ọmọ yín mú kúrò níbi àrọ́wọ́tó eyín erin, tó ń wá oúnjẹ nínú òkùnkùn?  
Àwọn erin wọ̀nyí tún máa ń tẹ̀ wọ́n sì máa ń jẹ nǹkan ọ̀gbìn, èyí sì ń ba ìfaradà tí àwọn ènìyàn máa ń ní fún àwọn erin jẹ́.   
Ó bani nínú jẹ́, à ń ṣe àfẹ́kù àwọn ẹranko wọ̀nyí lójoojúmọ́, ní àwọn orílẹ̀-èdè kọ̀ọ̀kan, ní wákátì wákátì -- kìí ṣe sí àwọn tó ń pa ẹranko lọ́nà àìtọ́ nìkan ṣùgbọ́n ìṣúyọ rògbòdìyàn láàárín ènìyàn àti erin bí wọ́n ṣe ń jìjà-gùdù fún àyè àti ohun-èlò.   
Ìdojúkọ tó tóbi ni.
Mò ń sọ nípa pé, báwo lẹ ṣe lè tọ́jú tọ́ọ́nù méje àwọn ẹranko ńlá, tí wọ́n máa wá ní ikọ̀ ẹlẹ́ni mẹ́wà tàbí méjìlá ní gbogbo ìgbà, nínú àwọn oko agègbè kékèké wọ̀nyí nígbà tí ẹ bá ń lájọṣe pẹ̀lú àwọn ènìyàn tí wọ́n ń gbé ní ìkọ́gun òṣì?  
Wọn ò ní ìṣúná tó tóbi.
Báwo lẹ ṣelè yanjú ọ̀rọ̀ yìí?
Ó dáa, ìṣòro kan ni wí pé, ẹ lè bẹ̀rẹ̀ síní kọ́ àwọn ọgbà oníná, èyí sì ń ṣẹlẹ̀ káàkiri ilẹ̀ Adúláwọ̀, à ń rí èyí lọ́pọ̀lọpọ̀.  
Ṣùgbọ́n wọ́n ń pín àwọn agbègbè wọ́n sì ń dí àwọn ẹnu ọ̀nà.
Mo sì ń sọ fún yín, àwọn erin wọ̀nyí ò ronú púpọ̀ nípa rẹ̀ pẹ̀lú, pàápàá jùlọ tí wọ́n bá ń dí ihò omi tó yátọ̀ níbi tí wọ́n ti nílò omi, tàbí tí abo tó wọjú gidi gan-an bá wà lódì kejì. 
Kìí pẹ́ tí wọn ó fi ń wó ọ̀kan nínú àwọn òpó wọ̀nyí lulẹ̀.
Ní kété tí àlàfo bá ti wà nínú ọgbà náà, wọ́n yóò padà, láti bá àwọn akẹgbẹ́ wọn sọ̀rọ̀ lójijì gbogbo wọ́n ki kọjá, báyìí a ní erin méjìlá ní òdì kejì ọgbà àwùjọ. 
Báyìí e ti wọ wàhálà.
Àwọn ènìyàn túbọ̀ ń gbìyànjú láti wá àpẹrẹ tuntun fún ọgbà onínọ́.
Ó dáa, àwọn erin wọ̀nyí ò ronu púpọ̀ nípa àwọn wọ̀nyẹn pẹ̀lú.
Dípò níní àwọn ọgbà gbọọrọ, onínọ́, tó ń ṣe ìpínyà tó sì ń dénà ìṣíkiri, ọ̀na mìíràn gbọ́dọ̀ wà láti wo ìdojúkọ yìí.
Mo nífẹ̀ púpọ̀ sí ìlànà apapọ̀ àti àdámọ́ láti ya erin àti ènìyàn sọ́tọ̀ níbi tó bá yẹ.
Bíbá àwọn ènìyàn sọ̀rọ̀, bíbá àwọn adaranjẹ̀ agbègbè ní àríwa orílẹ̀-ède Kenya tí wọ́n ní ìmọ̀ tó pọ̀ nípa ìgbẹ́ sọ̀rọ̀, a ṣàwárí ìtàn yìí tí wọ́n gbọ́ pé àwọn erin ò ní jẹ igi tí afárá-oyin bá wà nínú rẹ̀.  
Ìtàn tó panilẹ́rìn lèyìí.
Bí àwọn erin ṣe ń wá oúnjẹ kiri lára igi, wọ́n máa gé ẹ̀ka àti bóyá wọ́n á gé afárá oyin tó burú.
Àwọn oyin yìí máa fò jáde kúrò nínú ilé àdámọ́ wọn wọn ó sì ta erin náà. 
Bí wọ́n bá ta erin náà, bóyá wọ́n máa ràntí pé igi yìí léwu wọn ò sì ní padà sí agbègbè yẹn mọ́.
Ó jọ bí ẹni wí pé kò ṣe é ṣe pé wọ́n lè tawọ́n níbi awọ wọn tó nípọ̀n -- awọ erin nípọn tó sẹ̀ntímítà méjì. 
Ṣùgbọ́n ó dàbí eni pé wọ́n máa ń ta wọ́n ní àwọn àyè tó lómi, níbi ojú, lẹ́yìn eti, ní ẹnu, àti ní òke owójà wọn.
Ẹ lè wòye wí pé wọn máa rántí ìyẹn kíákíá.  
Kìí ṣe títa ẹ̀kan ṣoṣo ló ń bàwọ́n lẹ́rù. 
Àwọn oyin ilẹ̀ Adúláwọ̀ ní ipa tóyátọ̀: tí wọ́n bá tá nǹkan ní àyè kan, wọn yóò tu kẹ́míkà tí yóò ṣe okùnfa kí àwọn oyin tókù wá ta nǹkan náà ní àyè kan náà. 
Nítorí náà kìí ṣe títa oyin ló ń bà wọ́n lẹ́rù -- bóyá títa ẹgbẹ̀rún oyin, tí wọ́n ń bọ̀ wá ta á ní àyè kan náà -- ló ń bà wọ́n lẹ́rù.
Lóòótọ́, obìnrin olórí ilé tó dára yóò mú àwọn omọ rẹ̀ kúrò níbi irú ewu bẹ́ẹ̀.
Àwọn ọmọ erin máa ń ní awọ tó tírín díẹ̀, ó sì ṣe é ṣe pé kí wọ́n tawọ́n ní àwọn awọ tó tínrín yìí.  
Fún oyè òmọ̀wé mi, mo ní ìdojúkọ tó ṣọ̀wọ́n nínú ìgbìyànjú láti wá ọ̀nà àbáyọ sí bí àwọn erin nílẹ̀ Adúláwọ̀ àti àwọn oyin ilẹ̀ Adúláwọ̀ ṣe lè ní àjọṣepọ̀, nígbà tí tíọ́rì náà jẹ́ wí pé wọn ò lè ní àjọṣepọ̀ rárá. 
Báwo ni mo ṣe fẹ́ ṣẹ̀wádi èléyìí?
Ó dáa, nǹkan tí mo ṣe ni pé mo mú ohùn àwọn oyin ilẹ̀ Adúláwọ̀ tó ń dàmú, mo wá pílé rẹ̀ padà fún àwọn erin tí wọ́n ń simi lábẹ́ igi nínú ẹ̀rọ-gbohùngbohùn tí ò ní wáyà, kín lè mọ bí wọn ó ṣe sẹ tó bá ṣe wí pé oyin tó burú bá wà ní agbègbè náà.  
Àbájáde rè ni wí pé wọ́n húwà tó jọ bí eré sí ohùn àwọn oyin ilẹ̀ Adúláwọ̀ tó burú.
Àwa rè é, tí à ń pílè ohùn oyin padà fún ẹgbẹ́ àwọn oyin tí wọ́n yanilẹ́nu yìí. 
Ẹ rí bí etí wọn ṣe ń lọ sókè, tó ń jáde, tí wọ́n ń yí orí wọn láti apákan sí ìkejì, erin kan ń fi ọwọ́ja rẹ̀ láti gbìyànjú lati gbóòrún.  
Erin mìíràn wà tó ń ta ọ̀kan nínú àwọn ọmọ rẹ̀ tó wà nílẹ̀ nípà láti sọ fún-un wí pé kó dìde bí ẹni pé ewú wà.  
Erin kan ń gbíyànjú láti sá sẹ́yìn, láìpẹ́ gbogbo ẹbí erin ti ń sá tẹ̀le fòna nínú ẹ̀ṣú eruku.
(ohùn oyin tó ń kùn).
(ohùn oyin ti parí).
Mo ti ṣe ìdánwò yìí láìmọye ìgbà, àwọn erin náà fẹ́rẹ̀ lè sálọ ní gbogbo ìgbà.
Kìí ṣe pé wọ́n sálọ nìkan, ṣùgbọ́n wọ́n máa ń gbọnra bí wọ́n ṣe ńsálọ, bí ẹni pé wọ́n ń gbọn oyin danù.
A gbé àwọn ẹ̀rọ agbohùn kẹ́lẹ́kẹ́lẹ́ sí ọrùn àwọn erin náà bí a ṣe ń ṣe àyẹ̀wò wọ̀nyí.   
Àbájáde rẹ̀ ni wí pé wọ́n ń bá ara wọn sọ̀rọ̀ pẹ̀lú ìkùn kẹ́lẹ́kẹ́lẹ́ láti kira wọn nílọ̀ nípa ewu oyin àti jíjínà sí agbègbè náà.
Àwọn àwárí ìṣesí wọ̀nyí rànwá lọ́wọ́ gan-an láti ní òye bí àwọn erin ṣe ń húwà tí wọ́n bá fi lè gbọ́ ohùn oyin.  
Èyí ló darí mi láti ṣẹ̀da ìṣelọ́jọ̀ ọgbà afárá oyin àkọ́kọ́ṣe, tí à ń kọ́ nísinyìí káàkiri àwọn saare ilẹ̀ kan sí méjì oko kékèèké, ní àwọn àyè tí wọ́n léwájú ìkángun-séwu nílẹ̀ Adúláwọ̀ níbi tí àwọn ènìyàn àti erin ti ń jìjàgùdù fún àyè.
Àwọn ọgbà afárá oyin wọ̀nyí rọrùn gidi gaan.
A lo afárá oyin méjílà àti ẹ̀da afárá oyin méjílà láti dáààbòbo saare ilẹ̀-oko kan.
Báyìí igi pilaiwúdù kan tí a gé sí igun mẹ́rin ni ẹ̀da afárá oyin, tí a kùn ní àwọ ayìnrín tí a fi há sáàrín afárá-oyin náà.
À ń tan àwọn erin náà láti rò wí pé ilé oyin pọ̀ níbẹ̀ ju bó ṣe yẹ lọ.
Bẹ́ẹ̀ sì ni, ó sọ iye owó ọgbà náà di àbọ̀.
Afárá kan àti ẹ̀da afárá àti afárá-òyin àti ẹ̀da afárá ló wà, ní gbogbo mítà mẹ́wà yíká ààlà ìta.  
Àwọn igi ló gbé wọn dúró pẹ̀lú òrùle abòji láti dáààbòbo àwọn oyin, wọ́n sì sopọ̀ pẹ̀lú ògidi wáyà kékeré kan, tó lọ yíká, tó so àwọn afárá oyin náà papọ̀. 
Bí erin kan bá gbìyànjú láti wọ oko náà, yóò sá fún afárá oyin náà lọ́nà kọnà, ṣùgbọ́n ó lè gbìyànjú láti kọjá láàárín afárá oyin àti ẹ̀da afárá oyin náà, tí yóò mú kí àwọn ilé oyin náà ó sún bí wáyà náà bá ṣe ń ba àya rẹ̀.   
Bí a ṣe mọ̀ látara iṣẹ́ ìwádìí wa, èyí máa jẹ́ kí erin náà sá kó sì feré ge – pẹ̀lú ìrètí wí pé yóò rántí láti má padà wá sí agbègbe ewu yẹn. 
Àwọn oyin náà máa ṣùrù jáde nínú afárá náà, wọ́n ó sì lé erin náà lọ. 
Àwọn ọgbà afárá oyin tí à ń ṣe ìwádìí rẹ̀ pẹ̀lu lílo àwọn nǹkan bíi pánpẹ́ ayàwòrán láti jẹ́ ká ní òye bí àwọn erin ṣe ń húwà sí wọn lálẹ́, tó jẹ́ àsìkò tí jíjẹ nǹkan ọ̀gbìn máa ń ṣẹlẹ̀ jù. 
A rí i nínú àwọn oko ìwádìí wa wí pé à ń lé tó ìdá ọgọ́rin erin síta ààlà àwọn oko wọ̀nyí.
Àwọn oyin àti ọgbà afárá oyin náà ń gbọn ìyẹ̀rin sóri ilẹ̀ náà.
À ń ní àdínkù tó pọ̀ nínú ìjẹko erin àti àlékún nínú irè oko nípasẹ̀ iṣẹ́ gbíbọn ìyẹ̀rin tí àwọn oyin náà ń fún àwọn nǹkan ọ̀gbìn fúnra wọn.   
Agbára ọgbà afárá oyin náà ṣe pàtàkì gidi gan-an -- àwọn ilé náà ní láti lágbára gidi gan-an.
À ń gbìyànjú láti bá àwọn àgbẹ̀ gbin àwọn irè-oko tí wọ́n bá ìyẹ̀rin rẹ́ láti ṣàlékún agbára afárá wọn, lóòótọ́, pèse oyin tó dára jù. 
Oyin yìí lówó lórí gidi gan-an gẹ́gẹ́ bi àfikún ìpawówọlé fún àwọn àgbẹ̀.
Arọ́pò tó dára ló jẹ́ fún ṣúgà, ní àwùjọ wa, ẹ̀bùn tó jọjú ló jẹ́ láti fún ìyá-ìyàwo wa, tó fẹ́rẹ̀ẹ́ sọ ọ́ di nǹkan olówó iye-bíye. 
A ti ń pọn oyin yìí sínú ìgò, a sì ti pe oyin búburú tó rẹwà yìí ní Oyin Abérin Sọ̀rẹ́.  
Orúkọ tó panilẹ́rìn ni, ṣùgbọ́n ó tún pe àkíyèsí sí iṣẹ́ àkànṣe wa ó dẹ̀ ń ran àwọn ènìyàn lọ́wọ́ láti ní òye nǹkan tí à ń gbìyànjú láti ṣe láti dóòla àwọn erin.
À ń ṣiṣẹ́ pọ̀ pẹ̀lú ọ̀pọ̀lọpọ̀ àwọn obìnrin ní àwọn àyè rògbòdìyàn ènìyàn àti ẹranko tó lé ní ọgọ́ta ní orílẹ̀-èdè mọ́kàn-dín-lógún nílẹ̀ Adúláwọ̀ àti Asia láti kọ́ àwọn ọgbà afárá oyin wọ̀nyí, à ń ṣiṣẹ́ papọ̀ pẹ̀lú ọ̀pọ̀lọpọ̀ àwọn agbẹ̀ ṣùgbọ́n ní pàápàah jùlọ báyìí pẹ̀lú àwọn àgbẹ̀ lóbìnrin, ríràn wọ́n lọ́wọ́ láti gbé ní ìrẹ́pọ̀ pẹ̀lú àwọn erin.  
Ọ̀kan nínú àwọn nǹkan tí à ń gbìyànjú láti ṣe ni láti pèse àpótí-irinṣẹ́ oní yíyàn kan láti túbọ̀ gbé ní ìrẹ́pọ̀ pẹ̀lú àwọn ẹranko ńlá wọ̀nyí.
Ọ̀kan nínú ìṣoro yẹn ni láti rí àwọn àgbẹ̀, ní pátàkì jùlọ àwọn obìnrin, láti ní ìrónú tó yátọ̀ nípa nǹkan tí wọ́n ń gbìn sínú oko wọn bákan náà.
À ń wo ṣíṣe ọ̀gbin àwọn irè oko tí àwọn erin ní pàtàkì jùlọ ò fẹ́ jẹ, bíi ata, ata ilẹ̀, mọ̀ríńgà, àti òdòdó-oòrùn.
Lóòótọ́ ni, àwọn oyin àti àwọn ọgbà afárá oyin fẹ́ràn àwọn irè-oko wọ̀nyìí pẹ̀lú, nítorí pé wọ́n ní àwọn òdòdó tó rẹwà.
Ọ̀kan nínú àwọn nkan ọ̀gbìn wọ̀nyí jẹ́ àwọn nǹkan-ọ̀gbìn tó máa ń pọ̀ tí wọ́n ń pè ní sísun -- ẹ lè mọ èyí sí júútì níbí yìí.
Nǹkan ọ̀gbìn tó dára yìí lè di bíbọ́ sí hòhò ká sì yi padà sí èròja híhun.
À ń ṣiṣẹ́ pẹ̀lú àwọn obìnrin tí wọ́n dára báyìí tí wọ́n ń gbé pẹ̀lú ìdojúkọ àwọn erin ẹ̀da afárá oyin jẹ́ láti lo àwọn nǹkan ọ̀gbìn yìí láti hun apẹ̀rẹ̀ láti pèse apààrọ̀ ìpawówọlé fún wọn.
A ṣẹ̀ bẹ̀rè síní kọ́ ọ ní bíi ọ̀sẹ̀ mẹ́ta sẹ́yìn sí àyè ilé-iṣẹ́ àwọn obìnrin níbi tí a ó ti máa ṣiṣẹ́ pẹ̀lú àwọn obìnrin wọ̀nyí tí kìí ṣe gẹ́gẹ́ bi òjìni olùtọ́jú-oyin nìkan ṣùgbọ́n gẹ́gẹ́ bi oníṣẹ́ ọnà apẹ̀rẹ̀; wọn yóò ma pèse òróró ṣílì, òróró òdòdó-oòrùn, ṣíṣe ìpara ètè àti oyin, a wà níbìkan lójú ọ̀nà láti ran àwọn àgbẹ̀ tí wọ́n ń kópa wọ̀nyí lọ́wọ́ láti ní ìgbeayé tó dára pẹ̀lú àwọn iṣẹ́-àkànṣe tó ń pèsè ọjọ̀ tó dára tí yóò ma gbé tí yóó sì ma ṣiṣẹ́ pẹ̀lú ìgbépọ̀ pẹ̀lú àwọn erin.
Torí náà bóyá àwọn obìnrin olórí ilé ni tàbí àwọn abiyamọ tàbí àwọn oníṣẹ́ ìwádìí bíi tèmi, mo máa ń rí ọ̀pọ̀lọpọ̀ àwọn obìnrin tí wọ́n ń léwájú báyìí láti ronú lọ́nà ọ̀tọ̀ tí wọ́n sì ní ìgboyà si nípa àwọn ìdojúkọ tí à ń kojú. 
Pẹ̀lú ìṣẹdá lọ́pọ̀, àti bóyá pẹ̀lú àánú fún arawa, mo nígbàgbọ́ pé a lẹ̀ sún láti rògbòdìyàn pẹ̀lú erin sí àjọgbépọ̀ tòótọ́.  
Ẹ seun.
Ǹjẹ́ àdáṣe lè gba gbogbo iṣẹ́ wa lọ?   
Òdodo-ọ̀rọ̀ tó yanilẹ́nu rè é: ní bíi ọdún márùn-lé-lógójì látígbà tí wọ́n ti ṣàfihàn ẹ̀rọ tó ń pọwó, àwọn ẹ̀rọ tó máa ń pọwó jáde wọ̀nyí, iye àwọn ènìyàn tí wọ́n ń gbà láti máa kawó ní orílẹ̀-ède United State ti di ìlọ́po méjì, láti bí ìdá mẹ́rin ẹgbẹ̀rún-lọ́nà-ẹgbẹ̀rún di ìdajì àádọ́ta-ọ̀kẹ́.
Ìdá 4 àádọ́ta-ọ̀kẹ́ ní ọdún 1970 sí bíi ìdajì ẹgbẹ̀rún-lọ́nà-ẹgbẹ̀rún lónìí, pẹ̀lú àfikún ẹgbẹ̀rún lọ́nà ọgọ́rùn láti ọdún 2000. 
Àwọn òdodo wọ̀nyí, tí wọ́n yojú rẹ̀ síta nínú ìwe onímọ̀ nípa ọrọ̀-ajé ní fásitì Boston James Bassen, béèrè ìbéèrè t’ó bà mí lẹ́rù: kíni àwọn tí wọ́n ń sanwó wọ̀nyẹn ń ṣe, kí l’ó fà á tí ìmọ̀-ẹ̀rọ-àdáṣiṣẹ́ ò ṣe tíì gbaṣẹ́ lọ́wọ́ wọn lásíkò yìí? 
Bí ẹ bá ronú nípa rẹ̀, ọ̀pọ̀lọpọ̀ àwọn ìṣẹ̀dá ńlá láti bíi igba odún sẹ́yìn ni wọ́n ṣe láti rọ́pò iṣẹ́ ọmọ ènìyàn.
A ṣẹ̀da ọkọ̀ katakata ìdáko láti fi agbára ẹ̀rọ rọ́pò làálàá agbára kíkan ọmọ ènìyàn. 
A ṣẹ̀da ibi-ìtọkọ̀-papọ̀ láti fi ìṣedéédéé ẹ̀rọ rọ́pò àìṣedéédéé iṣẹ́-ọwọ́ ọmọ ènìyàn.
A kọ-èdè-ìṣiṣẹ́ ẹ̀rọ-ayárabíàṣá láti pààrọ àṣìṣe, àìṣedéédéé ìṣirò ọmọ ènìyàn pẹ̀lú àìṣedéédéé ẹ̀rọ-ayárabíàṣá ìgbàlódé. 
Àwọn ọgbọ́n ìpilẹ̀ṣe wọ̀nyí ti ṣiṣẹ́. 
A ò fi ọwọ́ gbẹ́ kótò mọ́, k’á lu irinṣẹ́ jáde látara akọ irin tàbí k’á fi àwọn ìwé gangan ṣe ìfìwépamọ́.
Síbẹ̀, apá kan àwọn àgbàlagbà tí wọ́n ń gbà ní ọjà òṣìṣẹ́ ti ga báyìí ní ọdún 2016 ju bí ó ṣe wà ní ọdún márùn-ún-lé-lọ́gọ́fà sẹ́yìn, ní ọdún 1890, ó sì ń lékún ní gbogbo ẹ̀wá ọdún láàárín ọdún márùn-ún-lé-lọ́gọ́fà náà.
Èyí ń ṣe àfihàn ajọ̀ró-ṣòótọ́.
Àwọn ẹ̀rọ wa ń ṣe àlékún iṣẹ́ wa fún wà.
Kí ló dé tí èyí ò ṣe jẹ́ kí àwọn òṣìṣẹ́ ó léélẹ̀ kí ìmọ́ṣe wa ó sì má wúlò mọ́?
Kí ló dé tí iṣẹ́ ṣì ṣe pọ̀?
Mà á gbìyànjú láti dáhùn ìbéèrè yẹn lálẹ́ yìí, bí a bá ṣe ń ṣe èyí, màá sọ nǹkan tí èyí túmọ̀ sí fún ọjọ́-iwájú iṣẹ́ àti ìdojúkọ tí ìdáṣe ń ṣe àti àwọn tí kò sí fún àwùjọ wa.
Kí ló dé tí iṣẹ́ ṣe pọ̀.
Ìlàna ọrọ̀-ajé tó ṣe pàtàkì méjì ló wà nínú ewu.
Ọ̀kan ní ṣe pẹ̀lú ọpọlọ ọmọ ènìyàn àti ọgbọ́n àtinúdá.
Ìkejì níṣe pẹ̀lu àìláyo-ọkàn ọmọ ènìyàn, ọ̀kánjúà, tí ẹ bá fẹ́.
Màá pe àkọ́kọ́ nínú àwọn yìí ní ìlàna òrùka-O, ó sì máa ń ṣe okùnfa irú iṣẹ́ tí à ń ṣe. 
Ìlànà kejì ni ìlàna kòtó, ó sì máa ń ṣe okùnfa iye iṣẹ́ tó wà.
Ẹ jẹ́ ká bẹ̀rẹ̀ pẹ̀lú òrùka-O.
Àwọn ATM, ẹ̀rọ tó ń dá pọwó, ní ipa alágbára méjì lára ìgbanisíṣẹ́ àwọn òṣìṣẹ ilé-ìfowópamọ́ tí wọ́n ń fúni lówó.
Bí ẹ ṣe ń retí rẹ̀, wọ́n rọ́pọ̀ ọ̀pọ̀lọpọ̀ iṣẹ́ àwọn tí wọ́n ń fúni lówó.
Iye àwọn tí wọ́n ń fúnni lówó ní ẹ̀ka kọ̀ọ̀kan dínkù pẹ̀lú ìdá mẹ́ta.
Ṣùgbọ́n àwọn ilé-ìfowópamọ́ padà ri wí pé ó rọjú láti ṣí ẹ̀ka tuntun, iye ẹ̀ka ilé-ìfowópamọ́ lékún pẹ̀lú bíi ìdá ogójì ní àsìkò kan náà.
Èsì àpapọ̀ ni wí pé bí ẹ̀ka ṣe ń pọ̀ si ni àwọn tí wọ́n ń fúni lówó náà ń pọ̀ si.
Ṣùgbọ́n àwọn tí wọ́n ń fúni lówó yìí ń ṣiṣẹ́ ọ̀tọ̀.
Gẹ́gẹ́ bi ojúṣe wọn, iṣẹ́ gbígba-owó dínkù, wọn ò yàtọ̀ sí agbowó wọ́n sì jọ abánitajà, níní àjọṣepọ̀ pẹ̀lú àwọn oníbàráà, yíyanjú àwọn ìṣòro àti ṣíṣe àfihàn àwọn ohun-èlò ọ̀tun bíi ike-ìgbawó, owó-ìyá àti ìdókòwò: ọ̀pọ̀ àwọn afúni lówó tí wọ́n ń ṣe àwọn iṣẹ́ tó gba ọpọlọ. 
Ìlànà àpapọ̀ wà níbí.
Ọ̀pọ̀lọpọ̀ iṣẹ́ tí à ń ṣe ló gba ìmọ̀ọ́ṣe lọ́pọ̀, àti ọpọ̀lọ àti agbára, òjìni onímọ̀-ẹ̀rọ àti ọpọlọ ìmọ̀ọ́ṣe, ìlàágùn àti ìmísí nínú ọ̀rọ Thomas Edison.
Lápapọ̀, ìdáṣe àwọn àtúnpín sẹ́ẹ́tì àwọn iṣẹ́ wọ̀nyẹn ò ní sọ àwọn tókù di aláìṣe pàtàkì.
Ní tòótọ́, ó máa ń jẹ́ kí wọ́n ṣe pàtàkì si ni.
Ó máa ń ṣe àfikún ìwúlò ọrọ̀-ajé wọn ni.
Ẹ jẹ́ kín fún-un yín ní àpẹẹrẹ kan tó fojú hàn.
Ní ọdún 1986, ọkọ̀ òfuurufú oníjà gbiná ó sì já padà sí ayé lẹ́yìn bí ìṣẹ́jú méjì tó gbéra.
Nǹkan tó ṣokùnfa jíjá yẹn, àbájáde rẹ̀, jẹ́ rọ́bà òrùka-O tí kìí ràn nínú afún rọ́kẹ́tì lágbára tó ti dì sóri páádì-ìgbéra lálẹ́ẹ ó kọ̀la tó sì kọṣẹ́ lọ́nà tó léwu ní àsìkò díẹ̀ lẹ́yìn tó gbéra.
Ní ilé-iṣẹ́ ọlọ́pọ̀ bílíọ̀nu dọ́là tí rọ́bà òrùka-O lásán ti ṣe ìyàtọ̀ láàárín iṣẹ́ tó yege àti àjálù ikú àwọn arédùmarè méje. 
Ojúlówó àfiwé ẹlẹ́lọ̀ọ́ fún ibùdó ìṣẹ̀lẹ̀ burúkú yìí ni ojúṣe ìṣẹ̀da òrùka-O, tí onímọ̀ nípa ọrọ̀-ajé Michael Kremer fún lórúkọ lẹ́yìn àjálù burúkú àwọn oníja.
Iṣẹ́ ìpèsè òrùka-O fa ìròrí iṣẹ́ náà gẹ́gẹ́ bí oríṣiríṣi ìgbésẹ̀ tó wọnú ara wọn, tí wọ́n sopọ̀ nínú okùn kan.
Ìkọ̀ọ̀kan nínú àwọn ìsopọ̀ wọ̀nyẹn gbọ́dọ̀ ṣẹlẹ̀ kí iṣẹ́ náà lè di àṣeyọrí.
Bí ìkànkan nínú wọn bá kúnà, iṣẹ́ náà, tàbí ohun-èlò tàbí iṣẹ́ náà, yóò já lulẹ̀.
Ìṣẹ̀lẹ̀ aṣe é ṣe yìí ní àpadàbọ̀ rere tó yani lẹ́nu, tó ṣe wí pé àtúnṣe nínú ìgbáralé ìkọ̀ọ̀kan nínú àwọn ìsopọ̀ náà máa ṣe àfikún ìwúlò àtúnṣe ìkànkan àwọn ìsopọ̀ yókù.
Ní àrídìmú, tí ọ̀pọ̀lọpọ̀ àwọn ìsopọ̀ náà bá le tí wọ́n sì lè kán, pàápàá pé ìsopọ̀ yín ò ṣé gbáralé ò fi bẹ́ẹ̀ ṣe pàtàkì. 
Bóyá nǹkan mìíràn ló máa kán báyẹn.
S̀ùgbọ́n bí àwọn ìsopọ̀ tókù ṣe ń tóbi síi tí wọ́n sì ṣe é gbáralé, pàtàki ìsopọ̀ yín yóò túbọ̀ wúlò si.
Ní gbèdéke, gbogbo nǹkan ló gbára lé e.
Ìdí tí òrùka-O ṣe ṣe pàtàkì sí àwọn ọkọ̀ òfuurufú oníjà ni wí pé gbogbo nǹkan tókù ló ṣiṣẹ́ dáadáa.
Bí àwọn oníjà náà bá jẹ́ adọ́gba pẹ̀lú Microsoft Window ọdún 2000 -- ìgbáralé òrùka-O ò ní kàn wọ́n nítorí ẹ̀rọ náà yóò ti já lulẹ̀. 
Kókó-ọ̀rọ̀ tó tún fẹjú rè é.
Nínú ọ̀pọ̀lọ pọ̀ iṣẹ́ tí à ń ṣe, àwa ni òrùka-O.
Bẹ́ẹ̀ ni, àwọn ẹ̀rọ ATM lè yára ṣe àwọn iṣẹ́ ju àwọn tí wọ́n ń fún ni lówó lọ, ṣùgbọ́n ìyẹn ò sọ àwọn tí wọ́n ń fún ni lówó di aláìwúlò.
Ó ń ṣe àfikún sí pàtàki ìmọ̀ọ́ṣe ìyanjú-ìṣòro wọn àti àjọṣepọ̀ wọn pẹ̀lú àwọn oníbàárà. 
Irú ìlànà bẹ́ẹ̀ la máa lò tí a bá ń kọ́ ilé kan, tí a bá ń ṣe àyẹ̀wò tí a sì ń ṣe ìtọ́jú àwọn aláìsàn, tàbí tí a bá ń kọ́ kílásì àwọn akẹ́kọ̀ọ́ ní ilé-ìwe girama tó kún dẹ́nu. 
Bi irinṣẹ́ ṣe ń dàgbá sókè, ìmọ̀-ẹ̀rọ tí ṣe àfikún agbára wa ó sì ti ṣe àfikún sí pàtàkì ìmọ̀-òjìni wa àti ìdájọ́ wa àti ọgbọ́n àtinúdá wa.  
Èyí ló mú mi lọ síbi ìlànà kejì: kòtó.
Ẹ lè máa rò wí pé, ó dára, òrùka-O, ó yémi, tó sọ wí pé àwọn iṣẹ́ tí àwọn ènìyàn ń ṣe máa ṣe pàtàkì.
Àwọn ẹ̀rọ ò lè ṣe wọ́n, ṣùgbọ́n wọ́n ṣì gbọdọ̀ di ṣíṣe.  
Ṣùgbọ́n ìyen ò sọ fún mi iye iṣẹ́ tí yóò wà.
Tí ẹ bá ronú nípa ẹ̀, ṣé kò fojú hàn pé tí a bá ti rí nǹkan ṣe, a ti wá ọ̀nà wa jáde kúrò níbi iṣẹ́ yẹn?
Ní ọdún 1900, ìdá ogójì gbogbo ìgbanisíṣẹ́ ní orílẹ̀-ède US jẹ́ lórí oko.
Lónì, ó ti dínkù ní ìdá méjì.
Kí ló dé tí àwọn àgbẹ́ ṣe kéré lónì? 
Kìí ṣe nítorí pé a ò jẹun púpọ̀.
Òrún ọdún ìdàgbàsókè nínú iṣẹ́-àgbẹ̀ túmọ̀ sí wí pé ní báyìí, ìlọ́po ẹgbẹ̀rún-lọ́nà-ẹgbẹ̀rún àwọn àgbẹ̀ lè bọ́ orílẹ̀-èdè tó ní ẹgbẹ̀rún-lọ́nà-ẹgbẹ̀rún ọ̀rìn-dín-nírinwó lé lógún ènìyàn.
Ìtẹ̀síwájú tó yanilẹ́nu nìyẹn, ṣùgbọ́n ó tún túmọ̀ sí wí pé àwọn iṣẹ́ òrùka-O tó pọ̀ ló kù nínú iṣẹ́ àgbẹ̀.
Ó fojú hàn kedere, ìmọ̀-ẹ̀rọ lè pa iṣẹ́. 
Àpẹẹrẹ kan ṣoṣo ni iṣẹ́-àgbẹ̀ jẹ́.
Àwọn mìíràn bi irú rẹ̀ tún wà. 
Ṣùgbọ́n nǹkan tó jẹ́ òtítọ́ nípa ohun-èlò kan ṣoṣo tàbí iṣẹ́ tàbí ilé-iṣẹ́ kò fìgbà kan jẹ́ òtítọ́ nípa ọrọ̀-ajé lápapọ̀.
Ọ̀pọ̀lọpọ̀ àwọn ilé-iṣẹ́ tí a ti ń ṣisẹ́ báyìí -- ìlera àti òògùn, ìṣúná àti ìdójútófò, ohun-èlò tó ń loná àti ẹ̀rọ-ayárabíàṣá -- kéré tàbí wọn ò fẹ́rẹ̀ sí rárá bí ọ̀rún ọdún sẹ́yìn.
Ọ̀pọ̀lọpọ̀ nínú àwọn èròjà tí à ń ná ọ̀pọ owó wa lé lórí -- ẹ̀rọ amúlétutù, àwọn ọkọ̀ ọ̀bọ̀kún ọlọ́yé, ẹ̀rọ-ayárabíàṣá àti àwọn ẹ̀rọ ìbánisọ̀rọ̀ -- gbówó lórí gidi gan-an, tàbí wọn ò tíì ṣẹ̀da wọn bí ọrún ọdún sẹ́yìn.
Bí àdáṣe ṣe ń ṣe ìtúsílẹ̀ àsìkò wa, tó ń ṣe àlékún ojú-ìwòye nǹkan tó ṣe é ṣe, a ṣẹ̀dá àwọn èròjà tuntun, èrò tuntun, iṣẹ́ tuntun t’ó ń pàṣẹ fún àkíyèsi wa, t’ó ń gba àkókò àti ìlo wa. 
Ẹ lè rò bóyá àwọn nǹkan wọ̀nyí jẹ́ ìná àpà -- ìpẹ̀kun yóga, ìrìn-àjo afẹ́, Pokémon GO -- mo sì lè gbà pẹ̀lú yín.
Ṣùgbọ́n àwọn ènìyàn nífẹ̀ sí àwọn nǹkan wọ̀nyí, wọ́n sì ṣetán láti ṣiṣẹ́ kárakára fún wọn.
Àròpin àwọn òṣìṣẹ́ ní ọdún 2015 tí wọ́n dúró láti dé ipò àròpin ìgbeayé àwòkọ́ṣe ní ọdún 1915 lè ṣe bẹ́ẹ̀ pẹ̀lú ṣíṣe iṣẹ́ fún ọ̀sẹ̀ mẹ́tà-dín-lógún péré nínú ọdún kan, ìdá mẹ́ta àsìkò náà. 
Ṣùgbọ́n ọ̀pọ̀lọpọ̀ ènìyàn kìí fẹ́ ṣe ìyẹn. 
Wọ́n ṣetán láti ṣiṣẹ́ kárakára láti kórè ìmọ̀-ẹ̀rọ lọ́pọ̀ bó ṣe wà fún wọn.
Wíwà lọ́pọ̀ àwọn ohun-èlò kò tíì pa ọ̀wọ́n ti a kẹ́fín.
Nínú ọ̀rọ̀ onímọ̀ nípa ọrọ̀-ajé Thorstein Veblen, ìṣẹ̀dá ni ìyá fún kò ṣe é má nì. 
Nítorí náà tí ẹ bá gba àwọn ìlànà méjì wọ̀nyí, ìlàna òrùka-O àti ìlàna kòtó, ẹ ó gbà pẹ̀lú mi nígbà náà.
Iṣẹ́ yóò wà.
Ṣé ìyẹn túmọ̀ sí wí pé kò sí nǹkankan láti bẹ̀rù?
Ìdáṣe, ìgbanisíṣẹ́, ṣìgìdì-òyìnbó àti iṣẹ́ -- gbogbo wọn máa mójútó ara wọn? 
Kì í ṣe àríyànjiyàn mi nìyẹn.
Ìdáṣe ń pèse ọrọ̀ pẹ̀lú fífún wa ní àǹfààní láti ṣiṣẹ́ tó pọ̀ ní àkókò péréte.
Kò sí òfin ọrọ̀-ajé tó sọ wí pé a máa lo ọrọ̀ yẹn dáadáa, ìyen sì tó nǹkan tó yẹ ká ronú nípa rẹ̀.
Ẹ wo orílẹ̀-èdè méjì, Norway àti Saudi Arabia. 
Àwọn méjèèjì ni wọ́n ní epo, ó dà bí ẹni pé wọ́n ní owó tó ń jáde láti inú ihò kan nínú ilẹ̀ ni.
Ṣùgbọ́n wọn ò lo ọrọ̀ náà dọ́gba dáadáa láti ṣe àtìlẹyìn fún àṣeyọrí ọmọ ènìyàn, àwọn ènìyàn tó ń ṣàṣeyọrí. 
Norway jẹ́ òṣèlú àwarawa tó ń dágbà.
Lápapọ̀, àwọn ọmọ-ilú rẹ̀ ń ṣe iṣẹ́ àti eré papọ̀. 
Ó wà láàárín ipò àkọ́kọ́ sí ìkẹ́rin ní àtò ìdùnú orílẹ̀-èdè.
Saudi Arabia jẹ́ ilú ọlọ́ba tí àwọn ọmọ-ìlú rẹ̀ ò ní ònà sí ìtẹ̀síwájú araẹni.
Ó wà nípò karùn-lé-lọ́gbọ̀n nínú àwọn orílẹ̀-èdè tí wọ́n wà nínú ìdùnnú, tí ó kéré fún irú orílẹ̀-èdè tó lọ́rọ̀ bẹ́ẹ̀.
Pẹ̀lú ṣíṣe àfiwé lásán, orílẹ̀ ède US wà nípò kejìlá tàbí ìkẹtàlá.
Ìyàtọ̀ tó wà láàárín àwọn orílẹ̀-èdè méjì yìí kì í ṣe ọrọ̀ wọn kì í sì í ṣe ìmọ̀-ẹ̀rọ wọn. 
Àwọn ilé iṣẹ́ wọn ni.
Norway ti dókòwò láti kọ́ àwùjọ tó ní àǹfààní àti àgbékiri ọrọ̀-ajé. 
Saudi Arabia ti ṣe àfikún sí afiṣòdiwọ̀n ìgbeayé nígba tí wọ́n ń wàhálà ọ̀pọ̀ ìgbìyànjú àwọn ènìyàn mìíràn. 
Orílẹ̀-èdè méjì, tí wọ́n lọ́rọ̀, tí ọrọ̀ wọn ò dọ́gba. 
Èyí ló mú mi wá síbi ìdojúkọ tí à ń kojú lónì, ìdojúkọ tí àdáṣe ń ṣe fún wa.  
Ìdojúkọ náà kìí ṣe wí pé kò sí iṣẹ́.
Orílẹ̀-ède US tí ṣe àfikún àádọ́ta-ọ̀kẹ́ mẹ́rìnlá iṣẹ́ láti ìgbà òpin òjòjo ọrọ̀-ajé tó lágbára.
Ìdojúkọ ibẹ̀ ni wí pé ọ̀pọ̀lọpọ̀ àwọn iṣẹ́ wọ̀nyẹn kìí ṣe iṣẹ́ rere, ọ̀pọ̀lọpọ̀ àwọn ará ìlú ò sì peregedé fún iṣẹ́ gidi tí wọ́n pésè.
Ìdàgbàsókè ìgbanisíṣẹ́ ní orílẹ̀-ède United States àti ní ọ̀pọ̀lọpọ̀ àwọn orílẹ́ èdè tí wọ́n ti gòkè àgbà dà bi irin tí wọ́n ń ṣe àfikún ìgbérin ní ìpẹ̀kun irin méjééjì.
Ní apá kan, ẹ ní ẹ̀kọ́ gíga, àwọn iṣẹ́ tí owó-iṣẹ́ wọ́n ga bíi oníṣégùn òyìnbó àti àwọn olùtọ́-ilé-ìwòsàn, àwọn onímọ̀ nípa kọ̀mpúta àti àwọn onímọ̀-ẹ̀rọ, ìtajà àti àwọn alámòjútó ìtajà.
Ìgbanisíṣẹ́ pọ̀ nínú àwọn iṣẹ́ yìí, ìdàgbàsókè ìgbanisíṣẹ́.
Bákan náà, ìdàgbàsókè ìgbanisíṣẹ́ pọ̀ nínú àwọn iṣẹ́ oní ìmọ́ọ́ṣe-kékeré, àti ẹ̀kọ́ kékeré bíi iṣẹ́ oúnjẹ, agbálẹ̀, elétò ààbò, ìralnwọ́ ìlera inú-ilé.
Lásíkò kan náà, ìgbanisíṣẹ́ ń rù ní ọ̀pọ̀ àwọn ẹ̀kọ́ tó wà lágbede méjì, owó-iṣẹ́ agbedeméjì, àwọn iṣẹ́-agbedeméjì, bi ìṣiṣẹ́ amojú-ẹ̀rọ àti iṣẹ́ alákọ̀wé àti ìtajà. 
Ìdí tí àárín yìí fi ń há yìí kìí ṣémò.
Ọ̀pọ̀lọpọ̀ àwọn iṣẹ́ ìmọ̀ọ́ṣe agbedeméjì máa ń lo àwọn òfin àti ìlànà tí ó yéni yéké tí wọ́n lè gbé sínú ohun-èlo ẹ̀rọ-ayárabíàṣá tí ò ṣe é fọwọ́ kàn tí wọ́n lè lò lórí ẹ̀rọ-ayárabíàṣá.
Ìdojúkọ tí nǹkan yìí ń dásílẹ̀, nǹkan tí àwọn onímọ̀ nípa ọrọ̀-ajé ń pè ní ìpín sí méjì ìgbanisíṣẹ́, ni wí pé ó máa ń já àwọn àkàsọ nínú àkàba ọrọ̀-ajé, ó máa n jóro ìwọn àwọn tí wọ́n wà lágbedeméjì ó sì ń dúkokò láti sọ àwùjọ wa di onípele.
Ní apá kan, ọ̀wọ́ àwọn tí wọ́n ń gbowó geere, àwọn akọ́ṣẹ́mọṣẹ́ tí wọ́n kàwé tí wọ́n ń ṣe iṣẹ́ tó rọrùn, lápá kejì, ogunlọ́gbọ̀n àwọn ará-ìlú tí wọ́n ń ṣiṣẹ́ tí owó iṣẹ́ wọn kéré tí ojúṣe wọn gangan jẹ́ láti rí sí ìdẹ̀rùn àti ìlèra àwọn ọlọ́rọ̀.    
Èyí kìí ṣe àfojúsùn ìlọsíwájú mi, mo sì ń ṣeyè méjì pé tiyín nìyẹn.
Ṣùgbọ́n àwọn ìròyìn tó wúnilórí nìyí. 
A ti kojú àwọn àsìkò àyípadà ọrọ̀-ajé sẹ́yìn, a sì ti rí ọ̀nà àbáyọ kúrò nínú wọn láṣeyọrí. 
Ní ìpẹ̀kun àsìkò 1800 àti ìbẹ̀rẹ àsìko 1900, nígbà tí ìdáṣiṣẹ́ ń pa ọ̀pọ̀ àwọn iṣẹ́ àgbẹ̀ -- ẹ rántí ọkọ̀-katakata-ìdáko? ipò àwọn oko náa kojú ewu aìníṣẹ́lọ́wọ́ tó pọ̀, ìran àwọn ọ̀dọ́ tí a ò nílò lórí oko ṣùgbọ́n tí wọn ò ṣetán fún ilé-iṣẹ́.
Kíkojú àwọn ìdojúkọ yìí, wọ́n gbé ìgbésẹ̀ akin fún pípè fún gbogbo àwọn ọ̀dọ́ láti dúró sí ilé-ẹ́kọ kí wọ́n sì tẹ̀sìwájú ẹ̀kọ wọn títí tí wọn ó fi bàlágà di ọmọ ọdún mẹ́rìn-dín-lógún. 
Èyí ni wọ́n pè ní ìtẹ̀síwájú ilé-ẹ̀kọ́ gíga, ó sì jẹ́ nkan tó wọ́n láti ṣe.
Kìí ṣe pé wọ́n ní láti dókòwò nínú àwọn ilé-ẹ̀kọ́ nìkan, ṣùgbọ́n àwọn ọmọ wọ̀nyẹn ò lè ṣe iṣẹ́ wọn.
Ó padà di ọ̀kan nínú àwọn ìdókòwò t’ó dára jù tí orílẹ̀-ède US ti ṣe ní ọ̀rún ọdún ogún. 
Ó fún wa ní ìmọ̀ọ́ṣe tó pọ̀ jù, àwọn òṣìṣẹ́ tí wọ́n lè yípadà jù tí wọ́n sì ń ṣiṣẹ́ jù lágbàáyé.
Láti lè rí bí èyí ṣe ṣiṣẹ́ sí, ẹ wòye mímú àwọn òṣìṣẹ́ odún 1899 ká mú wọn wá sí àsìkò lọ́wọ́lọ́wọ́ yìí.
Pẹ̀lú ẹ̀yìn líle àti ìwà rere wọn, ọ̀pọ̀lọpọ̀ wọn ò ní ìmọ̀ ìpìlẹ̀ àti ìmọ̀ọ́ṣe ònkà láti ṣe gbogbo rẹ̀ ṣùgbọ́n àwọn iṣẹ́ tí ò múnú ẹni dùn.
Ọ̀pọ̀ nínú wọn ni ò ní ṣe é gbà síṣẹ́.
Nǹkan tí àpẹẹrẹ yìí tọ́ka sí ni pàtàkì àwọn ilé-iṣẹ́ wa, pàápàá jùlọ àwọn ilé-ẹ̀kọ wa, láti gbàwá láyè láti kórè ìlọsíwájú ìmọ̀-ẹ̀rọ wa. 
Ìwà òpònú ni láti sọ wí pé kò sí nǹkankan láti bẹ̀rù.
Ó hàn gbangba pé a lè ṣi eléyí.
Bí orílẹ̀-ède US bá ti dókòwò nínú àwọn ilé-ẹ̀kọ rẹ̀ àti ìmọ̀ọ́ṣe rẹ̀ láti bíi ọ̀rún ọdún sẹ́yìn pẹ̀lú ìtẹ̀síwájú ilé-ẹ̀kọ́ gíga ni, a ó ní lámìlaka púpọ̀, a ò ní sún káàkiri púpọ̀ àti bóyá àwùjọ tí ò ní ìdùnnú púpọ̀. 
Ṣùgbọ́n ìwà òpònú tún ni bákan náà láti sọ wí pé wọ́n ti parí kádára wa.
Kì í ṣe àwọn ẹ̀ro ni yóò ṣe ìyẹn.
Kì í ṣe ọjà gan-an ni yóò ṣe é.
Àwa àti àwọn ilé-iṣẹ́ wa la máa ṣe ìyẹn.
Ní báyìí, mo bẹ̀rẹ̀ atótónu yìí pẹ̀lú ajọ̀ró-ṣòótọ́.
Àwọn ẹ̀rọ wa ń ṣe iṣẹ́ wa fún wa lọ́pọ̀lọpọ̀. 
Kí ló dé tí ìyẹn ò ṣe sọ àwọn òṣìṣẹ wa di aláìwúlò, kí ìmọ̀ọ́ṣe wa sì lélẹ̀? 
Ṣé kò fojú hàn pé ojú ọ̀nà sí àpadì ọrọ̀-ajé àti àwùjọ wa ti di ṣíṣí látara ìṣẹ̀da ńlá wa? 
Ìtàn ti ń fún wa ní ìdáhùn sí ajọ̀ró-ṣòótọ́ yẹn ní tẹ̀lé-ń-tẹ̀lé.
Abala àkọ́kọ́ ìdáhùn náà ni wí pé ìmọ̀-ẹ̀rọ ti ṣe àfikún agbára wa, ti ṣe àfikún sí ìwúlò àwọn àgbà-ọ̀jẹ wa, ìdájọ́ wa àti ọgbọ́n àtinúdá wa.
Òrùka-O náà nìyẹn.
Apá kejì ìdáhùn náà ni pé ìṣẹ̀dá àìlópin wa àti ìfẹ́ tí ò nípẹ̀kun túmọ̀ sí wí pé kòtó, kòtó.
Gbogbo ìgbà ni iṣẹ́ tuntun máa ń wà láti ṣe.
Ìsúrakì sí ọ̀pọ eré àyípadà ìmọ̀ ẹ̀rọ ti pèse ìdojúkọ tòótọ́ sílẹ̀, tí à ń rí kedere lọ́pọ̀ nínú ìsọdi méjì ọjà àwọn òṣìṣẹ wa àti ewu tó ń fà fún ìlọsíwájú ọrọ̀-ajé.
Ìdìde sí ìdojúkọ yìí kìí ṣe àdáṣe.
Kìí ṣe pé kò ní náni lówó.
Kò rọrùn. 
Ṣùgbọ́n ó ṣe é ṣe.
Àwọn ìròyìn tó ń fún ni ní ìwúrí rèé. 
Nítorí ìṣiṣẹ́ wa, a ti dolówó.
Lóòótọ́ a lówó láti dókòwò nínú ara wa àti àwọn ọmọ wa gẹ́gẹ́ bí orílẹ̀-ède America ṣe ṣe ní ọgọ́rùn ọdún sẹ́yìn pẹ̀lú ìtẹ̀síwájú àwọn ilé-ẹ̀kọ́ gíga.
Ó ṣe é jiyàn, a ò lè tẹ̀tì láti má ṣe é.
Ní báyìí, ẹ lè máa rò ó wí pé, ọ̀jọ̀gbọ́n Autor ti sọ ìtàn atunilára fún wa nípa ìgbà pípẹ́, ìgbà tí ò tíì pẹ́, bóyá lọ́wọ́lọ́wọ́ yìí, ṣùgbọ́n bóyá kì í ṣe nípa ọjọ́ iwájú.
Nítorí gbogbo ènìyàn ló mọ̀ wí pé àsìkò yìí yátọ̀.
Ǹjẹ́ àsìkò yìí yátọ̀?
Bẹ́ẹ̀ ni àsìkò yìí yátọ̀.
Gbogbo àsìkò ló yátọ̀.
Lọ́pọ̀ ìgbà ní igba ọdún sẹ́yìn, àwọn òmọ̀wé àti àwọn ajàfẹ́tọ̀ ti kébòsí pé a ò ní iṣẹ́ mọ́ a sì ń sọ ara wa di aláìwúlò: fún àpẹẹrẹ, àwọn onímọ̀-ẹrọ ní ìbẹ̀rẹ̀ àsìko 1800; akọ̀wé àwọn òṣìṣẹ́ fún orílẹ̀-ède US james Davis ní àárín àsìko 1920; onímọ̀ nípa ọrọ̀-ajé tó tún gba ẹ̀bùn Wassily Leontief ní ọdún 1982; bẹ́ẹ̀ sì ni, ọ̀pọ̀lọpọ̀ àwọn ọ̀mọ̀wé, ayànàná, àwọn onímọ̀-ẹ̀rọ àti àwọn agbóhùn-sáfẹ́fẹ́ lónìí. 
Àwọn àsọtẹ́lẹ̀ wọ̀nyí bàmi bí onígbèraga.
Àwọn tí wọ́n sọra wọn di òòṣà wọ̀nyí tí wọ́n ń sọ wí pé, “tí mi ò bá lè ronú nípa nǹkan tí àwọn ènìyàn máa ṣe láti ríṣẹ́ lọ́jó iwájú, ìwọ, èmi àti àwọn ọmọ wa ò ní ronú nípa rẹ̀ pẹ̀lú. 
 “ Mí o lọ́kàn láti ta tẹ́tẹ́ yẹn tako ọgbọ́n inú ọmọ ènìyàn. 
È wò ó, mi ò lè sọ nǹkan tí àwọn ènìyàn máa ṣe láti ríṣẹ́ ní ọgọ̀rùn ọdún sí àsìkò yìí fún yín. 
Ṣùgbọ́n ọjọ́ iwájú ò gbára lé ìrònú mi.
Bí mo bá jẹ́ àgbẹ̀ ní lowa ní ọdún 1900, tí àwọn onímọ̀ nípa ọrọ̀-ajé ọ̀rún odún kankàn-lé-lógún wá jáde sóri ilẹ̀ mi tó wá sọ pé, “ìwọ, ṣé o mọ nǹkan, àgbẹ̀ Autor, ní ogọ́rùn ọdún tó ń bọ̀, ìgbanisíṣẹ́ àgbẹ̀ máa dínkù láti ìdá ogójì gbogbo iṣẹ́ sí ògéré ìdá méjì nítorí ìṣiṣẹ́ tó ń lọ sókè. 
Kí lẹ rò wí pé ìdá méjì-dín-lógójì àwọn òṣìṣẹ́ yóò máa ṣe?
“ mi ò bà má sọ pé, “Óh, a mọ èyí.
A máa ṣe ìpèse àwọn ohun-èlò, àwọn ẹ̀rọ ayàwòrán-ara fún ìṣègùn, ìkọ́ni ní yógà, Bitmojì.   
Mi ò bá ti má nì ìmọ̀ kankan.
Ṣùgbọ́n mo lérò wí pé màá ní ọgbọ́n láti sọ wí pé, “Wow, àdínkù ìdá márùn-ún-lé láàdọ́rùn nínú ìgbanisíṣẹ́ oko láìsí àdínkù oúnjẹ.
Ìtẹ̀síwájú tó yanilẹ́nu nìyẹn. 
Mo lérò wí pé àwọn ọmọ ènìyàn yóò rí nǹkan gidi láti ṣe pẹ̀lú gbogbo ìlàmìlaka yẹn.
Lápapọ̀, màá sọ wí pé ó ti rí bẹ́ẹ̀.
Ẹ ṣeun púpọ̀.
Àjọ̀dún irun àmútọ̀run wá.
Mo wá láti Apá Gúúsù orílẹ̀-ède Chicago, mo sì wà ní ìpele kéje, mo ní ọ̀rẹ́dénú kan tí orúkọ rẹ̀ ń jẹ́ Jenny tó ń gbé ní Apá Gúúsù-ìwọ̀-oòrùn orílẹ̀-ède Chicago.   
Jenny jẹ́ aláwọ̀ funfun, tí ẹ bá sì mọ nǹkankan nípa àwọn àyè tí wọ́n yà sọ́tọ̀ ní orílẹ̀-ède Chicago, ẹ mọ̀ wí pé àwọn ènìyàn dúdú ò fi bẹ́ẹ̀ gbé ní Apá Gúúsù-ìwọ̀-oòrùn orílẹ̀-ède Chicago.     
Ṣùgbọ́n Jenny ní arábìnrin mi nítorí náà a máa ń jáde papọ̀ lọ́pọ̀ ìgbà lẹ́yìn tí a bá jáde ní ilé-ẹ̀kọ́ àti ní òpin ọ̀sẹ̀.
Ní ọjọ́ kan a jọ wà ní yàrá ìgbàlejò wọn, tí à ń sọ̀rọ̀ nípa àwọn nǹkan ọmọ ọdún mẹ́tàlá, àbúro Jenny lóbìnrin Rosie wà nínú yàrá náà pẹ̀lú wa, ó jókòó lẹ́yìn mi tí ó ń fi irun mi ṣeré, mi ò sì ronú púpọ̀ nípa nǹkan tí ó ń ṣe. 
Ṣùgbọ́n nígbà tí a dánu dúró díẹ̀ nínú ìfọ̀rọ̀jomitoro náà, Rosie fọwọ́ tọ́mi léjìká.
Ó wí pé. “Ǹjẹ́ mo lè bi ọ́ ní ìbéèrè kan.
Mo ní, “bẹ́ẹ̀ ni, Rosie.
“Ṣé aláwọ̀ dúdú ni ọ́ ni?
Yàrá náà tutù.
Ìya Jenny àti Rosie ò fi bẹ́ẹ̀ jìnọ̀ sí wa.
Wọ́n wà nínú ilé-ìdáná wọ́n sì ń gbọ́ ọ̀rọ wa, ojú tìwọ́n.
Wọ́n ní, “Rosie! O ò lè ma bère irú ìbéèrè báyẹn lọ́wọ́ àwọn ènìyàn.
“ Jenny jẹ́ ọ̀rẹ́ mi, mo sì mọ̀ wí pé ojú tìí gidi gan-an.
Inú mi bájẹ́ nítorí tiẹ̀, ṣùgbọ́n kò ṣẹ̀mí.
Mo rí I wí pé kìí ṣẹ ẹjọ́ọ Rosie pé ní odún kékeré rẹ̀ bíi mẹ́wà t’ó ti lò láyé, t’ó sì ń gbé ní Apá Gúúsù-ìwọ̀-oòrun orílẹ̀-ède Chicago, kò ní ìdánilójú tó pé ìda ọgọ́rùn bí ènìyàn dúdú ṣe rí.
Ìyẹn dára.
Ṣùgbọ́n nǹkan t’ó jọmí lójú jù ni pé, ní gbogbo àsìkò tí mo ti lò pẹ̀lú ẹbí Jenny àti Rosie -- tí mò ń jáde pẹ̀lú wọn, tí mò ń báwọn ṣeré, tí mo sì ń bá wọn sọ̀rọ̀ lójúkojú -- àfi ìgbà tí Rosie fi ọwọ́ kan irun mi ni ó tó béèrè bóyá aláwọ̀ dúdú ni mí.
Ìgbà àkọ́kọ́ nìyẹn tí mo máa mọ ipa ńlá tí ìrísí irun mi lè kó láti sọ ìran mi, pé ó tùn lè kó ipa tó ṣe pàtàkì sí bí àwọn ènìyan t’ó kù láwùjọ ṣe ń wò mi.
Garrett A. Morgan àti Madame CJ Walker ni wọ́n ṣe ìdásílẹ̀ ìtójú-irun dúdú àti ilé-iṣẹ́ ìṣaralóoge ní ìbẹ̀rẹ̀ àsìko ọdún 1900. 
A mọ̀ wọ́n sí olùṣẹ̀dá àwọn ìparun oní kẹ́míkà àti àwọn irinṣẹ́ ìforu na nǹkan tí wọ́n ṣe láti ṣe àyídà ìrísí irun dúdú fún gbére tàbí fúngbà díẹ̀. 
Nígbà míràn nígbà tí a bá ronú nípa ìtàn àwọn aláwọ̀ dúdú ní ilẹ̀ America, a máa ń ronú nípa àwọn ìwà burúkú àti ọ̀pọ̀lọpọ̀ àìṣedédé tí a kojú gẹ́gẹ́ bi aláwọ̀ dúdú nítorí àwọ ara wa, nígbà tó sì jẹ́ pé lóòótọ́, léyìn ogun abẹ́lé ilẹ̀ America, irun ọmọ ilẹ̀ America aláwọ̀-dúláwọ̀ lọ́kùnrin tàbí lóbìnrin ni wọ́n mọ̀ gẹ́gẹ́ bi “àwòmọ́ asọ̀rọ̀” ìjẹ́ aláwọ̀ dúdú, ju àwọ ara lọ.
Nítorí náà kí wọ́n tó di àsopọ̀ ilé-iṣẹ́ aṣerun lóge ọlọ́pọ̀ ẹgbẹ̀rún-lọ́nà-ẹgbẹ̀rún dọ́là, àgbọ́kàn le wa lórí àwọn irinṣẹ́ àti ohun-èlò, bíi ọsẹ-irun àti ìyarun, ni à ń lò fún ìmóríbọ́ àti ìlọsíwájú gẹ́gẹ́ bí ìran kan lẹ́yìn ìkónilẹ́rú nílẹ̀ America.
Láti bí àìmọye ọdún, à ń dágbà sí mímọ èrò yìí pé irun tó nà tó sì gùn túmọ̀ sí dídára ó sì máa ń rẹwà si.
A sọ́ èrò yìí di àṣà níní nǹkan tí a fẹ́ràn láti máa pè ní “irun gidi.  
“ Ní pàtàkì èyí túmọ̀ sí wí pé: bí bátàni lílọ́ bá ṣe sì sí, ni irún ṣe máa dára sí.
A jẹ́ kí àwọn ìwòye àwùjọ wọ̀nyí di ọpọlọ ìpele àgbékà tí ò yẹ tí yóò máa sọ ohun tí a mọ̀ sí ìsọ̀rí irun gidi àti èyí tí ò ṣẹ.
Nǹkan t’ó tún burú jù ni wí pé a jẹ́ kí àwọn èro báyéṣerí tí ò yẹ wọ̀nyí ń kógun ja èro wa nípa ara wa, wọ́n sì ń tẹ̀síwájú láti kóbá àṣà ìdánimọ̀ wa gẹ́gẹ́ bi obìnrin Ọmọ-ilẹ̀ America Adúláwọ̀ lónìí. 
Torí náà kí la ṣe?
A lọ sí ilé ìṣerunlóge ní ọ̀sẹ̀ méfà-mẹ́fà sí mẹ́jọ-mẹ́jọ, láìyẹ̀, láti jọ̀wọ awọ-orí wa fún àwọn èròjà ti kì í ṣe ti ẹ̀dá amúrunnà tí ó lágbára bẹ̀rẹ̀ láti ọjọ́ orí kékeré -- nígbà mìíràn odún mẹ́jọ, 10 -- èyí yóò yorí sí irun jíjá, pípárí, nígbà mìíràn egbò lè wà lórí awọ-orí. 
À ń yan irun wa pẹ̀lú oru ti òdiwọ̀n rẹ̀ t’ó 450 tàbí jù bẹ́ẹ̀ lọ lójoojúmọ́, láti jẹ́ k’ó nà síbẹ̀.
Tàbí kí á kàn bo irun wa pẹ̀lú irun-àdàborí àti ẹ̀hun, láti lè jẹ́ kí gbòngbò orí wa lè mí níbi tí ẹnìkankan ò ti ní mọ nǹkan t’ó ń ṣẹlẹ̀ nísálẹ̀ ńbẹ̀. 
A gba àwọn ìṣesí yìí ní àwùjọ tiwa, kò yàni lẹ́nu ìdí t’ó fi jẹ́ pé lónìí àfojúsùn akọ́ṣẹ́mọṣẹ́ obìnrin aláwọ̀ dúdú, pàápàá jùlọ ní America àwọn alákọ̀wé, lè rí báyìí, yàtọ̀ sí báyìí. 
Ó dájú pé kò rí báyìí. 
Ní oṣù Ọ̀wẹwẹ̀ odún yìí, ilé ẹjọ́ àpapọ̀ kan pà á láṣẹ fún ilé-iṣẹ́ kan láti má ṣe ẹlẹ́yàmẹyà nípa ìgbanisíṣẹ́ lórí bóyá ẹni náà lókùrin tàbí lóbìnrin ṣerun dàda.  
Ní ti ọ̀rọ náà, gbígba alámòjútó sí ilé-iṣẹ́ ẹ̀rọ-ìbáraẹni-sọ̀rọ̀, wọ́n gba ohùn Alabama sílẹ̀ tó ń sọ wí pé, “mi ò sọ wí pé tiyín dọ̀tí, ṣùgbọ́n ẹ mọ nǹkan tí mò ń sọ nípa ẹ̀. 
“ Ó dáa, kínni nǹkan t’ó ń sọ nípa ẹ̀?
Ṣé ó rò wí pé wọ́n burẹ́wà ni?
Àbí bóyá wọ́n ń ṣe bí ọmọ ilẹ̀ adúláwọ̀ díẹ̀ ni tí wọ́n dàbí aláwọ̀ dúdú ju bó ṣe fẹ́ lọ.
Tàbí bóyá kì í ṣe nípa Ìṣe-bí-ọmọ-adúláwọ̀, t’ó sì jẹ́ nítorí wọ́n jẹ́ “ìgboro” díẹ̀ fún àwùjọ àwon akọ́ṣẹ́mọṣẹ́.
Bóyá ó ní ìrònú t’ó tọ́ nípa pé ìrísí wọ́n “banilẹ́rù” wọn ó sì máa dẹ́rùba àwọn alájọṣe àti ẹgbẹ́ àwọn oníbàráà wọn.
Gbogbo àwọn ọ̀rọ̀ wọ̀nyí jẹ́ àwọn t’ó jọ mọ́ ìdẹ́yẹsí tí ó sopọ̀ mọ́ àṣà irun àmútọ̀runwá.
Èyí sì ní láti yípadà.
Ní ọ̀dún 2013, ìwé àpilẹ̀kọ ìjọba tí Deloitte Leadership Center for Inclusion tẹ̀ jáde, ṣe àyẹ̀wo ẹgbẹ̀rún 3 àwọn ènìyàn ti wọ́n wà nípò adárí ìjọba lórí èro bíbòrí níbi iṣẹ́ lórí ìrísí, ìgbàwí, ilé-iṣẹ́ tí wọ́n wà àti ẹgbẹ́.
Nígbà tí ẹ bá ń ronú nípa bíbòri tó níṣe pẹ̀lú ìrísí, ìwádìí náà fi hàn pé ìdá mẹ́tà-dín-láàdọ́rin àwọn obìnrin tí wọ́n jẹ́ aláwọ̀ dúdú ni wọ́n ń borí níbi iṣẹ́ nítorí ìrísí wọn.
Nínú àpapọ̀ àwọn abẹ́nà-ìmọ̀ tí wọ́n gbà fún ìborí nípa ìrísí, ìdá méjì-lé-lọ́gọ́rin sọ wí pé ó ṣe pàtàkì púpọ̀ fún wọn láti ṣe bẹ́ẹ̀ nítorí ìlọsíwájú ìkọ́ṣẹ́mọṣẹ́ wọn.
Ní báyìí, Ursula Burns rè é
Òun ni aláṣẹ àti olùdarí ọmọ ilẹ America tó jẹ́ obìnrin adúláwọ̀ fún ilé-iṣẹ́ Fortune 500 -- ti Xerox
Àwọn ènìyán mọ̀ ọ́ fún ìrísí rẹ̀, èyí tí ẹ̀ rí níbí.
Irun ilẹ̀ Adúláwò tó kéré, tí wọ́n gé dọ́gba dáadáa, tó rí ìtọ́jú gidi.
Burns ni a fẹ́ràn láti má ape “ọmọbìnrin tó jẹ́ abínibí.
“ Ó ń lánà ó sì ń ṣàfihàn nǹkan tó ṣe é ṣe fún àwọn obìnrin ọmọ ilẹ̀ America tó jẹ́ adúláwọ̀ tí wọ́n ń wá láti gun àkàba alákọ̀wé, ṣùgbọ́n tó wùn wọ́n láti gbé irun abínibí wọn.  
Sùgbọ́n lénì púpọ̀ nínú àwọn obìnrin ọmọ ilẹ̀ America tó jẹ́ adúláwọ̀ tí a ṣì ń wò gẹ́gẹ́ bí aṣíwájú, akọni àti àwòkọ́ṣe, ṣì ń lọ fún irun nínà.
Nísìnyìí, bóyá nítorí pé wọ́n fẹ́ ẹ bẹ́ẹ̀ ni -- bó ṣe wùn wọ́n jùlọ nìyí -- ṣùgbọ́n bóyá -- mo sì mọ̀ -- apá kan nínú wọn yóò dàbi wí pé wọ́n ní láti ṣe é láti dé ipele àṣeyọrí tí wọ́n ti dé lónì.   
Ìtẹ̀síwájú irun àmútọ̀runwá kan wà tó ń lọ káàkiri orílẹ̀-èdè náà àti ní àwọn àyè kọ̀ọ̀kan nílẹ̀ Europe.
Ẹgbẹ̀rún-lọ́nà-ẹgbẹ̀rún àwọn obìnrin ni wọ́n wo nǹkan tó jọ láti ta kọ́sọ́ sí irun àmútọ̀runwá, wọ́n sì ń gé irun àtọdún-mọ́dún tó ti gbẹ, tí owó rẹ̀ ti bàjẹ́ láti ṣe àdápadà bátánì lílọ́ àmútọ̀runwá
Mo mọ̀ nítorí pé mo ti jẹ́ agbẹnusọ àti aṣojú fún ìtẹ̀síwájú yìí fún àpapọ̀ ọdún mẹ́ta.
Lẹ́yìn ọdún mẹ́tà-dín-lọ́gbọ̀n ọ̀pọ̀ oru àti kẹ́míkà tó lágbára, irun mi ti bẹ̀rẹ̀ síní ṣàfihàn bíbàjẹ́ àti jíjá.
Ó ń já danù, ó ń tu, ó gbẹ ó sì le gidi gan-an.
Gbogbo ọdún tí a fi ń lé àwòran ẹwà ojoojúmọ́ tí a rí níbẹ́rẹ̀ ti bẹ̀rẹ̀ síní ní ìpadàbọ̀.
Mo fẹ́ ṣe nǹkan nípa rẹ̀, nítorí náà ni mo ṣe bẹ̀rẹ nǹkan tí mop è ní “ìpèníjà kò sí oru,” níbi tí mo ti máa jáwọ́ nínú lílo àwọn irinṣẹ́ oru sí irun mi fún oṣù mẹ́fà.
Bíi ẹgbẹ̀rún ọdún tó dára, mo ṣe àkójọpọ̀ rẹ̀ sórí ẹ̀rọ ayélukára
Mo ṣe àkójọpọ̀ rẹ̀ bí mo ṣe ń lọ́ tíkọ̀ láti gé ínṣì mẹ́ta sí mẹ́rin irun mi tí mo fẹ́ràn.
Mo ṣe àkójọpọ̀ bí mo ṣe ń tiraka láti mọ àwọn ìṣọwọ́ ṣerun àmútọ̀runwa wọ̀nyí, àti bí mo ṣe ń tiraka láti gbàwọ́n mọ́ra àti láti ronú wí pé wọ́n dára  
Mo sì ṣe àkójọpọ̀ bí ìrísí irun mi ṣe bẹ̀rẹ̀ síní yí padà.
Pẹ̀lú sísọ ìrìnàjò yí síta, mo kẹ́kọ̀ọ́ wí pé èmi nìkan kọ́ ni obìnrin tó ń la èyí kọjá àti wí pé lóòótọ́ ẹgbẹ̀rún àti ẹgbẹ̀rún àwọn obìnrin mìíràn ni wọ́n wà tí wọ́n ń fojú sọ́nà láti ṣe bẹ́ẹ̀. 
Wọ́n máa ń kàn sími wọ́n a sì sọ wí pé, “Cheyenne, báwo loṣe ṣe ìṣọwọ́ ṣerun tí mo rí pẹ̀lú rẹ lọ́jọ́sí yẹn?
Èròjà tuntun wo lo ti bẹ̀rẹ̀ síní lò tó lè tún dára fún ìrísí irun mi bó bá ṣe ń yípadà? 
“ Tàbí, “kíni àwọn ìgbésẹ̀ irun àmútọ̀runwá tí mo gbọ́dọ̀ bẹ̀rẹ̀ síní ṣe láti ṣe àdápadà ìlera irun mi díẹ̀díẹ̀? 
“ Ṣùgbọ́n mo tún rí i wí pé ọ̀pọ̀lọpọ̀ àwọn obìnrin ló wà tí wọ́n ń kọ̀jálẹ̀ láti gbé ìgbésẹ̀ àkọ́kọ́ yẹn nítorí pé ìbẹ̀rù ti sọwọ́n di aláìlè dìde.  
Ìbẹ̀ru ohun tó lè ṣẹlẹ̀ -- báwo ni àwọ́n ṣe fẹ́ rí?
Báwo ni àwọ́n ṣe máa rí ara àwọn pẹ̀lú ìṣọwọ́ ṣerun àmútọ̀run wá wọ̀nyí?
Nǹkan tó ṣe pàtakì sí wọn jù, irú ojú wo ni àwọn tókù yóò ma fi wò wọ́n?
Láti bí ọdún mẹ́ta tí mo ti ń ní àsọgbà tó pọ̀ pẹ̀lú àwọn ọ̀rẹ́ mi àti àwọn aráata jákèjádò àgbáyé, mo ti kọ́ àwọn nǹkan tó ṣe pàtàkì púpọ̀ nípa bí àwọn obìnrin ọmọ ilẹ̀ America tó jẹ́ adúláwọ̀ ṣe ń di mímọ̀ pẹ̀lú irun wọn. 
Nígbà tí mo bá ronú padà sí gbígba alámòjútó sí Mobile, Alabama, màá sọ wí pé, “ní pátàkì, rárá.
A ò mọ nǹkan tí ẹ̀ ń sọ.
“ Ṣùgbọ́n àwọn nǹkan tí a mọ̀ rèé.
A mọ̀ wí pé tí àwọn obìnrin adúláwọ̀ bá gba ìfẹ wọn fún irun àmútọ̀runwá wọn, ó máa ṣe ìrànwọ́ láti ṣe àyọkúrò iran ìkẹ́kọ̀ọ́ wí pé aláwọ̀ dúdú nípò abínibí ò rẹwà, tàbí nǹkan tó yẹ kọ́ fi pamọ́ tàbí kí wọ́n bò.
A mọ̀ wí pé àwọn obìnrin adúláwọ̀ ń ṣàfihàn ìmọ̀lára àdáni àti ìrírí nípa ìrónilágbára pẹ̀lú ṣíṣe àyẹ̀wò pẹ̀lú oríṣiríṣi ìṣọ̀wọ́ ṣerun ní gbogbo ìgbà.  
A sì mọ̀ wí pé nígbà tí wọ́n bá pè wá láti gbé irun àmútọ̀runwa wa wá síbi iṣẹ́, ó máa ń ṣe ìwúrí wí pé wọ́n mọyì wa gan-an yóò sì ràn wá lọ́wọ́ láti dàgbàsókè àti láti tẹ̀síwájú gẹ́gẹ́ bi akọ́ṣẹ́mọṣẹ́.   
Màá fiyín sílẹ̀ pẹ̀lú èyí. 
Lásíkò ẹlẹ́yàmẹ̀yà àti àìnífọ́kànbalẹ̀ àwùjọ, gbígba ìtẹ̀síwájú yìí àti àti àwọn mìíràn bí èyí máa ń rànwá lọ́wọ́ láti gorí ìfúnpinpin bí a ṣe wà. 
Nítorí náà tí ẹ bá rí obìnrin kan pẹ̀lú irun kíkó tàbí dàda tó gùn dé ẹ̀yin rẹ̀, tàbí ẹ ṣe àkíyèsí akẹgbẹ́ yín tó ti dáwọ́ nína irun rẹ̀ wá síbi iṣẹ́ dúró, ẹ má kàn lọ bá a kí ẹ má yìn ín àti kí ẹ béèrè bóyá ẹ lè fọwọ́ kàn-án nìkan -- Ẹ mọ ríri rẹ̀.
Ẹ ṣá a ní àtẹ́wọ́.
Kásàà, kódà ẹ bọ̀ ọ́ lọ́wọ́ tí ó bá ṣe wí pé nǹkan tí ẹ̀mí darí yín láti ṣe nìyẹn.
Nítorí èyí -- èyí ju nípa ìṣọwọ́ ṣerun lọ.
Nípa ìfẹ́ràn ara ẹni àti ìmọyì ara ẹni ni.
Nípa níní ìgboyà láti má kàá sábẹ́ ipá ìrètí àwọn tókù ni.
Nípa mímọ̀ pé ṣíṣe ìpinnu láti yàbàrà láti àṣà náà ò ṣàpèjúwe irú èni tí a jẹ́, ṣùgbọ́n yóò ṣàfihàn irú èni tí a jẹ́.
Ní ìparí, níní ìgboyà rọrùn nígbà ti a bá lè gbáralé ìkáàánú àwọn tó kù.
Nítorí náà lẹ́yìn ònìí, mo lérò wí pé a lè gbáralé e yín.
Ẹ ṣeun.
Òntẹ̀-ìka yín ń ṣàfihàn nǹkan ju bí ẹ ṣe lérò lọ 
Ǹjẹ́ ẹ ti ẹ̀ ti dúró kí ẹ sì ronú, lásíkò oúnjẹ-alẹ́ ìpẹ̀kínrẹ̀kí-olólùfẹ́ kan, “mo ṣẹ̀ṣẹ̀ fi òntẹ̀-ìka mi sí gbogbo ara ife-aláwòjìjí ọtí mi ni.
Àbí ṣe ẹ rò ó rí, nígbà tí ẹ bá lọ kí ọ̀rẹ yín kan, nípa fífi oríkè díẹ̀ lára yín sílẹ̀ ní gbogbo àyè tí ẹ ti fọwọ́ kàn?  
Kódà lálẹ́ yìí, ǹjẹ́ ẹ ti ṣe àkíyèsí jíjókò láì fi ọwọ́ kan nǹkankan?
Ó dáa, ẹ ò dá wà.
Ìkúnfúnọpẹ́, àwọn ọ̀daràn ń ṣàfojúdi agbára òntẹ̀-ìka, bákan náà.
Mi ò sọ̀ nípa àwọn ilà lílọ́pọ̀ tí wọ́n jẹ́ kí òntẹ̀-ìka wá yátọ̀ gédéngbé nìkan.  
Mò ń sọ nípa odidi àgbáramúramú ìfitóni t’ó sá pamọ́ sára nǹkan kékeré, tí ò ṣe é fojú rí lọ́pọ̀ ìgbà.  
Ní òótọ́, òntẹ̀-ìka jẹ́ àpapọ̀ àwọn ìdá-kékééké-nǹkan-tí-ó-ṣù-pọ̀ tí wọ́n wà ní ẹ̀ka mẹ́ta: ìdá-kékééké-nǹkan-tí-ó-ṣù-pọ̀ àágùn tí à ń ṣẹ́ ní iye ìdá-kékééké-nǹkan-tí-ó-ṣù-pọ̀ tó yátọ̀ tí à ń lò sínú ara wa tí a bá sì làágùn síta àti àwọn ìdá-kékééké-nǹkan-tí-ó-ṣù-pọ̀ tí ó ń ṣàkóbá etí ọmọ-ìka wa tí a bá ṣe alábàpádè àwọn nǹkan bí ẹ̀jẹ̀, ọ̀dà, gírísì, àti àwọn nǹkan àìfojúrí.
Ìdá-kékééké-nǹkan-tí-ó-ṣù-pọ̀ jẹ́ asọ̀tàn nípa irú ẹni tí à ń ṣe àti àti nǹkan tí a ti ṣe. 
A kọ̀ nílò láti ní ìmọ̀-ẹ̀rọ tó tọ́ láti jẹ́ kí wọ́n sọ̀rọ̀ ni. 
Ẹ jẹ́ kí n múu yín rin ìrìnàjò ìkápá aláìlérò kan. 
Wọ́n ti fipá bá Katie lájọṣepọ̀ wọ́n sì ti rí òku rẹ̀ nínú igbó, lẹ́yìn ọjọ́ mẹ́ta tí ó pòórá.  
Awọn ọlọ́pàá ń tọpa àwọn afurasí mẹ́ta, lẹ́yìn ìgbà tí wọ́n mú ìtọpa ìwádìí àwọn afurasí wọn wálẹ̀ láti 20 ọkùnrin tí wọ́n ti rí ní agbègbè náà lọ́jọ́ yẹn náà. 
Èrí kan ṣoṣo ni òntẹ̀-ìka méjì tí kò hàn rere, àgbélérawọn lórí àjábùlẹ̀ tí wọ́n wé mọ́ ọrùn Katie tí wọ́n rí.  
Lọ́pọ̀ ìgbà, òntẹ̀-ìka tí kò hàn rere, t’ó wà lórí ara wọn kò lè ran àwọn ọlọ́pàá lọ́wọ́ láti ṣe ìdánimọ̀. 
Àfi láìpẹ́ yìí, èyí ò bá ti jẹ òpin ọ̀nà, ṣùgbọ́n ibí tí a ti lè ṣe àtúnṣe nìyí.
Wọ́n fi àjábùlẹ̀ náà ránṣẹ́ sí àyè fún ìmọ̀-ìjìnlẹ̀ wa, níbi tí wọ́n ti ní k’á lo ìmọ̀-ẹ̀rọ aláìlẹ́gbẹ́ wa láti ṣe ìrànlọ́wọ́ fún ìtọpinpin náà.
Níbí, a lo ẹ̀dà ìmọ̀-ẹ̀rọ àṣàwòrán ẹ̀rọ igbọ̀n agbọ̀n ńlá tó wà nílẹ̀ tí a ti ṣe ìdàgbàsókè rẹ̀ síwájú síi tí a ṣe ní àdáyanrí fún ìyànàna ìdá-kékééké-nǹkan-tí-ó-ṣù-pọ̀ àti àwòran òntẹ̀-ìka. 
Ní pàtàkì, a bẹ́ná ìtànṣán UV sí òntẹ̀ náà, a sì mú kí ìdá-kékééké-nǹkan-tí-ó-ṣù-pọ̀ náà ó yọ kúrò lára òntẹ̀ náà, t’ó ti ṣe tán láti di yíya pẹ̀lú ẹ̀rọ òdiwọ̀n-ìbìlù àkópọ̀.
Ẹ̀rọ òdiwọ̀n-ìbìlù àkópọ̀ máa dìwọ̀n ìwúwo ìdá-kékééké-nǹkan-tí-ó-ṣù-pọ̀ náà -- tàbí bí a ṣe sọ, ìwọn àkópọ̀ -- àti àwọn oǹkà tí ẹ̀ ń wò níbẹ̀ yẹn, wọ́n ń ṣàfihàn ìwọ̀n àkópọ̀ yẹn.  
Ṣùgbọ́n ní pàtàkì jùlọ, wọ́n ń ṣàfihàn ẹni tí àwọn ìdá-kékééké-nǹkan-tí-ó-ṣù-pọ̀ wọ̀nyí jẹ́ -- bóyá mò ń rí paracetamol tàbí nǹkan tó tún léwu jù bẹ́ẹ̀ lọ, tí a bá ń sọ̀rọ̀ nílàna ìmọ̀-ìjìnlẹ̀. 
A sàmúlò ìmọ̀-ẹ̀rọ yìí sí èrí tí a ní a dè rí ìdúró ìmúdiyíyọ̀ rọ́bà ìdáààbòbò.
Lóòótọ́, a ti ṣe ìdàgbàsókè ìlànà-àátẹ̀lé tí yóò fún wa ní àǹfààní láti dábàá irú rọ́bà ìdáààbòbò tí wọ́n lò.
A fi afitóni yìí ránṣẹ́ sí àwọn ọlọ́pàá, tí wọ́n, láímọ̀, ti gba àṣẹ láti túlé wọ́n sì ti rí irú rọ́bà idáààbòbò yìí kan náà ní àyíká ilé Dalton.  
Pẹ̀lú pé Dalton àti Thomson tún ní àkọsílẹ̀ ìfipábánilòpọ̀, a jẹ́ wí pé Chapman ló lè di ẹni tí a lè má furasí púpọ̀ 
Ṣùgbọ́n ṣe afitóni yìí tó láti fi àṣẹ ọba mú? 
Rárá, wọ́n sì sọ fún wa pé ká túṣu désálẹ̀ ìkòkò pẹ̀lú ìwádìí wa.
A ṣàwárí rẹ̀, bákan náà, ìdúró àwọn ìdá-kékééké-nǹkan-tí-ó-ṣù-pọ̀ méjì tó yanilẹ́nu.
Ọ̀kan jẹ́ apa-ìrẹ̀wẹ̀sì-ọkàn, ọ̀kan sì jẹ́ ìdá-kékééké-nǹkan-tí-ó-ṣù-pọ̀ molecule tó yátọ̀ gidi gan-an. 
Ó máa ń dì sára nígbà tí ẹ bá mu ọtí tàbí lo oògùn-olóró lásíkò kan náà.
A sì mọ ọtí pé ó máa ń ṣe ìrólágbára fún ipa oògùn-olóró, nítorí náà níbí, a ti ní afitóni nípa ipò ẹ̀mí ẹni náà nígbà t’ó ń hu ìwà ọ̀daràn náà.
A fi afitóni yìí ránṣẹ́ sí àwọn ọlọ́pàá, wọ́n ṣàwárí rẹ̀ pé, lóòótọ́, Thomson kúndùn oògùn-olóró, ó sì ní àkọsílẹ̀ ìwòsàn agàná, fún èyì tó ṣe wí pé bóyá torí rẹ̀ ni wọ́n ṣe ṣe àṣàyàn apa-ìrẹ̀wẹ̀sì-ọkàn. 
Ní báyìí Thomson ti di afurasí tó ṣe é ṣe. 
Ṣùgbón òdodo ibẹ̀ ni wí pé mi ò tíì mọ ibi tí àwọn ìdá-kékééké-nǹkan-tí-ó-ṣù-pọ̀ wọ̀nyí ti ń wá, láti òntẹ̀-ìka wo, àti eni tí àwọn òntẹ̀-ìka méjì yìí jẹ́ tirẹ̀. 
Ẹ má bẹ́rù.
Ẹ̀rọ igbọ̀n agbọ̀n ńlá lè ràn wá lọ́wọ́ síwájú síi.
Lódodo, ìmọ̀-ẹ̀rọ náà lágbára gidi gan-an débi wí pé a lè rí ibi tí àwọn ìdá-kékééké-nǹkan-tí-ó-ṣù-pọ̀ wọ̀nyí wà lórí òntẹ̀-ìka.
Gẹ́gẹ́ bí ẹ ṣe rí i nínú fọ́rán yìí, ọ̀kọ̀ọ̀kan àwọn tí wọ́n gajù wọ̀nyẹn túmọ̀ sí ìwọ̀n-okun, ìwọ̀n-okun kọ̀ọ̀kan sí ìdá-kékééké-nǹkan-tí-ó-ṣù-pọ̀ kan, a sì lè fi ọ̀rọ̀ wá ohun-èlo ẹ̀rọ-ayárabíàṣá tí ò ṣe é fọwọ́ kàn náà lẹ́nu wò, pẹ̀lú mímú ìkọ̀ọ̀kan àwọn ìdá-kékééké-nǹkan-tí-ó-ṣù-pọ̀ wọ̀nyẹn, nípa ibi tí wọ́n wà lórí àpá-ìka náà.
Àwọn àwòràn kan ò kí ń f’ara hàn dáadáa, àwọn kan dára, àwọn kan dára gidi gan-an.
A ṣẹ̀dá ọ̀pọ̀ àwòrán àpá kan náà -- ní tíọ́rì, ọgọ́rùn àwòran òntẹ̀-ìka kan náà -- fún gbogbo iye ìdá-kékééké-nǹkan-tí-ó-ṣù-pọ̀ tí a ti rí.
Ìgbésẹ̀ àkọ́kọ́ fún òntẹ̀-ìka tó gorí ara wọn, àǹfààní ni pé, pàápàá jùlọ tí wọ́n bá wá látara oríṣiríṣi ènìyàn, pé ìṣẹ̀da ìdá-kékééké-nǹkan-tí-ó-ṣù-pọ̀ náà kò jọra wọn, nítorí náà ẹ jẹ́ k’á béèrè lọ́wọ́ ohun-èlo ẹ̀rọ-ayárabíàṣá tí ò ṣe é fọwọ́ kàn láti wo àwọn ìdá-kékééké-nǹkan-tí-ó-ṣù-pọ̀ aṣèyàtò tó wà nínú òntẹ̀-ìka kan tí ò sí ní ìkejì.
Pẹ̀lú ṣíṣe bẹ́ẹ̀, bí a ṣe lè ṣe ìyàsọ́tọ̀ bátánì etíi méjééjì nìyẹn.
Èyí sì ṣe pàtàkì nítorí àwọn ọlọ́pàá lè tọ́ka sí ọ̀kan nínú òntẹ̀-ìka méjééjì báyìí, tó bá ti Katie mu.
Wọ́n ti lè sọ bẹ́ẹ̀ nítorí pé wọ́n ti fi àwòrá méjì ọ̀tọ̀ọ̀tọ̀ náà wéra wọn pẹ̀lú ìkan tí wọ́n mú látara òku Katie.  
Ní báyìí, a lè gbájúmọ́ òntẹ̀-ìka kan ṣoṣo -- tó jẹ́ ti aṣekúpani yẹn.
Lẹ́yìn náà, ìgbésẹ̀ kejì àwọn ìdá-kékééké-nǹkan-tí-ó-ṣù-pọ̀ mẹ́ta wọ̀nyí tí mo ti rí yìí dà?
Ó dáa, ẹ jẹ́ k’á fi ọ̀rọ̀ wá ohun-èlo ẹ̀rọ-ayárabíàṣá tí ò ṣe é fọwọ́ kàn náà lẹ́nu wò -- fi ibi tí wọ́n wà hàn mí.
Pẹ̀lú ṣíṣe èyí, apá kan àwòrán òntẹ̀-ìka aṣekúpani náà nìkan l’ó hàn. 
Ìyẹn ni wí pé, àwọn nǹkan wọ̀nyẹn wà nínú òntẹ̀ aṣekúpani náà nìkan ni. 
Ní báyìí aṣàwárí ìdá-kékééké-nǹkan-tí-ó-ṣù-pọ̀ wa bẹ́rẹ̀ síní bá ìwádìí àwọn olọ́pà nípa Thomson mu dáadáa, tí ó bá jẹ́ wí pé òun ló ni òntẹ̀-ìka yẹn.
Ṣùgbọ́n òtítọ́ ibẹ̀ ni wí pé ọ̀ntẹ̀ yẹn ò tíì dára tó láti ṣe ìdánímọ̀.
Ìgbésẹ̀ kẹ́ta: nígbà tó jé wí pé a lè ṣẹ̀da ọgọ́rùn àwòrán òntẹ̀ ìka kan náà, kí ló dé tí a ò gbé wọn sórí ara wọn, tí a bá ṣe bẹ́ẹ̀, ká gbìyànjú láti ṣe àfikún bátánì ìtẹ̀síwájú àti ìfojúhàn tó kún?  
Èsì náà nìyẹn. 
A ti wá ní àwòrán òntẹ̀-ìka tó hàn kedere àwọn ọlọ́pàá sì le lò ó lórí àká-ìwífún-alálàyé. 
Ìbámu náà jáde sí ti Thomson.
Thomson ni aṣekúpani wa.
Katie, afurasí náà àti àwọn nǹkan tó rọ̀ mọ́ ìwà-ọ̀daràn náà kìí ṣe tòótọ́, ṣùgbọ́n ìtàn náà ní àwọn ọmọlẹ̀ iṣẹ́-ìwádìí ọlọ́pàá tòótọ́ tí a ti kojú rẹ̀, ó sì jẹ́ ẹ̀ka ìwádìí tí a lè pèsè -- tí a ti pèsè fún àwọn olọ́pàá.
Inú mi sì ń dùn gidi gan-an pé lẹ́yìn ọdún mẹ́sàn ìwádìí alágbára, ní ọdún 2017, a ní àǹfààní láti dásí ìtọpinpin àwọn ọlọ́pàá. 
Tèmi kìí ṣe àlá mọ́; ìpinnu ni. 
A máa ṣe èyí ní fífẹ̀ àti fífẹ̀, ńlá àti ńlá, a sì ma nímọ̀ si nípa afurasí náà, a sì ma ṣẹ̀dá ẹ̀rọ-ìdánimọ̀. 
Mo nígbàgbọ́ pé ìgbà ọ̀tun ni èyí fún ṣíṣe àkọsílẹ̀ ìwà-ọ̀daràn. 
Iṣẹ́ ìwádìí ìwà ọ̀daràn máa ń lo ìdámọ̀ àgbà-ọ̀jẹ̀ nípa bátánì ìhùwàsí tí wọ́n ti ṣàkíyèsí tẹ́lẹ̀ pé ó jẹ́ ti ẹ̀yà kan, sí àkọsílẹ̀ kan.
Ní àtakò sí àgbà-ọ̀jẹ̀ yìí ṣùgbọ́n ní aṣègbè ìgbéléwọ̀n, à ń gbìyànjú láti ṣe nǹkan kan náà, ṣùgbọ́n látara ìdá-kékééké-nǹkan-tí-ó-ṣù-pọ̀ tó papọ̀ di òntẹ̀-ìka, méjééì sì lè ṣiṣẹ́ papọ̀.
Mo sọ wí pé àwọn ìdá-kékééké-nǹkan-tí-ó-ṣù-pọ̀ jẹ́ asọ̀tàn, nítorí náà àwọn afitóni nípa ìlera yín, ìṣesí yín, ìgbeayé yín, iṣẹ́ yín, gbogbo wọn ló wà níbẹ̀, tó ṣe é wò nínú òntẹ̀-ìka kan. 
Àwọn ìdá-kékééké-nǹkan-tí-ó-ṣù-pọ̀ jẹ́ asọ̀tàn nípa àṣírí wa pẹ̀lú ìfọwọ́kàn kan.
Ẹ seun.
(Àwọn ònwòran) Wow.
Asọgbà ìwọlé látókère wa ti fọ́ - bí a ṣe lè ní èyí tó dára rè é.
A máa ń gbọ́ lọ́pọ̀ ìgbà lásíkò yìí pé èto ìwọlé látókèèrè ti fọ́.
Mo fẹ́ ṣe ìpẹ̀jọ́ lónì pé àsọgbà ìwọlé látókèère wa ti fọ́ àti láti dábàá àwọn ọ̀nà tí, lápapọ̀, a lè pèsè èyí tó dára. 
Láti lè ṣe ìyẹn, màá dábàá àwọn ìbéèrè tuntun nípa ìwọlé látókèèrè, orílẹ̀-ède United States àti àgbáyé, àwọn ìbéèrè tí ó lè sún àríyànjiyàn ibodè ìwọlé látókèrè. 
Mi ò ní bẹ́rẹ̀ pẹ̀lú àríyànjiyàn tó ń ṣòjòjò tí à ń ní lọ́wọ́lọ́wọ́ yìí, kódà bí ìgbéayé àti ìgbáyégbádùn àwọn aṣíkiri ṣe ń wà nínú ewu ní enu-ibodè orílẹ̀-ède US àti jù bẹ́ẹ̀ lọ. 
Dípò bẹ́ẹ̀, màá bẹ̀rẹ̀ pẹ̀lú ara mi ní ilé-ẹ̀kọ́ akẹ́kọ̀ọ́-jáde ní New Jersey ní àrín àsìko 1990, tí mò ń kẹ́kọ̀ọ́ nípa ìtan orílẹ̀-ède US, tó jẹ́ nǹkan tí mò ń kọ́ lọ́wọ́lọ́wọ́ gẹ́gẹ́ bi ọjọ̀gbọ́n ní fásitì Vanderbilt ní Nashville, Tennessee. 
Nígbà tí mi ò bá kẹ́kọ̀ọ́, nígbà míràn láti sá fún kíkọ àpilẹ̀kọ àbọ̀ ìwádìí mi, èmi àti àwọn ọ̀rẹ́ mi máa wọ ìgboro lọ láti lọ fún àwọn ènìyàn ní ìwé-ìléwọ́ alárà-n-bara àwọ̀, tó ń fi èhónú han sí òfin tó ń dúkokò láti gba ẹ̀tọ́ àwọn aṣíkiri.   
Àwọn ìwé ìléwọ́ wa ṣòótọ́, wọ́n nítumọ̀ gidi, wọ́n péye ní òtítọ́.
Ṣùgbọ́n ó wá yémi báyìí, wọ́n tún fẹ́ẹ̀ jẹ́ oríṣi wàhálà kan. 
Nǹkan tí wọ́n sọ rè é: “ẹ má gba ẹ̀tọ́ àwọn aṣíkiri sí ẹ̀kọ́ gbogbogbò, sí ètò ìlere, sí àwọ̀n ààbò àwùjọ.
Wọ́n ń ṣiṣẹ́ kárakára.
Wọ́n ń sanwó-orí.
Wọ́n ń tẹ̀lé òfin.
Wọ́n ò lo àwọn ilé-iṣẹ́ àwùjọ tó bí àwọn ọmọ ilẹ̀ America ṣe ń lò ó.
Wọ́n nífẹ̀ láti kọ́ ède gẹ̀ẹ́sì, àwọn ọmọ wọn sì ń sìnrú-ìlú nínú ikọ̀ ọmọ-ogun orílẹ̀-ède US káàkiri àgbáyé.
“ Báyìí, àwọn wọ̀nyí ni, bẹ́ẹ̀ ni, àwọn àríyànjiyàn tí à ń gbọ́ lójoojúmọ́.
Àwọn aṣíkiri àti àwọn agbẹnusọ wọn ń lò wọ́n láti fi kojú àwọn tí wọn yóò fi ẹ̀tọ́ àwọn aṣíkiri dú wọ́n tàbí tí wọ́n fẹ́ yọ wọ́n kúrò nínú àwùjọ.
Dé ìpele kan, ó mú ọpọlọ dání pé àwọn wọ̀nyí yóò jẹ́ irú àwíjàre tí àwọn tí wọ́n ń gbè lẹ́yìn àwọn aṣíkiri máa kọjú sí. 
Ṣùgbọ́n nígbà pípẹ́, àti bóyá lásíkò díẹ̀, mo rò wí pé àwọn àríyànjiyàn wọ̀nyí lè díra wọn lọ́wọ́.
Torí ogun tó lágbára ló máa ń jẹ́ láti gbèja ara yín ní agbègbe alátakò yín. 
pẹ̀lú àìmọ̀kan, ìwé-ìléwọ́ tí èmi àti àwọn ọ̀rẹ́ mi ń fún àwọn ènìyàn àti ẹ̀dà àwọn àríyànjiyàn wọ̀nyí tí à ń gbọ́ lóni ń tayò atako-aṣíkiri ni.  
À ń ta ayò yẹn lóríkè pẹ̀lú ojú-ìwòye pé aráàta ni àwọn aṣíkiri, yàtọ̀ sí pé, bí mo ṣe ń lérò láti dá lábà ní ìṣẹ́jú díẹ̀, àwọn ènìyàn tí wọ́n ti, ní àwọn ọ̀nà tó ṣe pàtàkì, wà nínú ilé tẹ́lẹ̀.
Àwọn tí wọ́n ń dẹ́yẹsí àwọn aṣíkiri, àwọn alátìlẹyìn ọmọ-ìlú, tí wọ́n ti ṣàṣeyọrí níbi síso àríyànjiyàn ìwọlé látókèrè mọ́ kókó ìbéèrè mẹ́ta.  
Àkọ́kọ́, ìbéèrè kán wà nípa bóyá àwọn aṣíkiri lè di irinṣẹ́ tó wúlò.
Báwo la ṣe lè lo àwọn aṣíkiri?
Ṣé wọ́n máa jé ká lówó ká sì tún lágbára síi?
Ìdáhùn àwọn alátìlẹyìn ọmọ ìlú sí ìbéèrè yìí ni rárá, àwọn aṣíkiri ní díẹ̀ tàbí wọn ò ní nǹkankan láti fún wa.  
Ìbéèrè kejì ni wí pé bóyá àwọn aṣíkiri jẹ́ àwọn tókù.
Ǹjẹ́ àwọn aṣíkiri lè di ara wa?
Ṣé wọ́n níkàpá láti dàbi wa?
Ṣé wọ́n níkàpá láti farajọwá?
Ṣé wọ́n ṣe tán láti farajọwá?
Níbí, lẹ́ẹ̀kan síi, ìdáhùn àwọn alátìlẹyìn ọmọ-ìlú ni rárá, àwọn aṣíkiri yátọ̀ pátápátá sí wa wọ́n sì kéré síwa.
Ìbéèrè kẹ́ta ni bóyá àwọn aṣíkiri jẹ́ ajọ̀fẹ́.
Ṣé wọ́n léwu fún wa?
Ṣé wọ́n máa gbọ́n ohun-àlùmọ́nì wa gbẹ?
Níbí, ìdáhùn àwọn ọmọ ìlú ni bẹ́ẹ̀ ni àti bẹ́ẹ̀ ni, àwọn aṣíkiri lè fa ewu wọ́n sì ń gbọ́n ọrọ̀ọ wa gbẹ. 
Máa dá a lábà wí pé àwọn ìbéèrè mẹ́ta wọ̀nyí àti ìpinnu àwọn alátìlẹyin ọmọ-ìlú tó wà lẹ́yìn wọn ti ṣe aṣeyọrí níbi ṣíṣe àwọn igun ńlá nípa àríyànjiyàn ìwọlé látókèrè. 
Àwọn ìbéèrè wọ̀nyí jẹ́ atako-àwọn aṣíkiri àti àwọn alátìlẹyìn ọmọ ìlú paraku, tí wọ́n sopọ̀ mọ́ ìpín onípele àgbékà àwọn arálé àti aráàta, àwa àti àwọn, tó jẹ́ wí pé àwa la ṣe pàtàkì jùlọ, tí àwọn ò sì rí bẹ́ẹ̀.
Nǹkan tó ń fún àwọn ìbéèrè wọ̀nyí ní òkìkí àti agbára tayọ ẹgbẹ́ àwọn alátìlẹyìn ọmọ-ìlú tí wọ́n ní àfọkànsìn ni bí wọ́n ṣe ń pín nínú òye àjọgbépọ̀ àpapọ̀ ojoojúmọ́ tí ò léwu tí wọ́n sì ń ṣàmúlò rẹ̀, tí wọ́n ń gbé e sókè tí wọ́n sì ń fún-un lágbára.    
Àwọn alátìlẹyìn ọmọ-ìlú ti jọ̀wọ́ ara wọn fún ṣiṣe ìyàtọ̀ tó fojú hàn láàárín aráalé àti aráàta.
Ṣùgbọ́n ìyàtọ̀ náà fún ra rẹ̀ wà ní gbùngun ọ̀nà tí àwọn orílẹ̀-èdè ń gbà ṣe àpèjúwe ara wọn.
Ìyàtọ̀ tó wà láàárín inú àti ìta, to ṣe wí pé lọ́pọ̀ ìgbà o máa ń sá wọ ojú ọ̀nà ìran àti ẹ̀sìn, máa ń wà níbẹ̀ láti jinú àti láti di àmúlò. 
Ìyẹn sì ń fún àwọn alátìlẹyìn ọmọ ìlú ní ọ̀nà-ìmúṣe alátapadà tayọ àwọn tí wọ́n ríra wọn bíi atako àwọn aṣíkiri, àti lílù lọ́gọ-ẹnu, kódà láàárín àwọn kan tí wọ́n ríra wọn gẹ́gẹ́ bi alátìlẹyìn àwọn aṣíkiri.    
Fún àpẹẹrẹ, nígbà tí àwọn alátìlẹyìn ìwé-òfin àwọn aṣíkiri dáhùn àwọn ìbéèrè tí àwọn alátìlẹyin ọmọ-ìlú ń gbé jáde wọ̀nyí, wọ́n mú wọn lọ́kùkúdùn.
Wọ́n sọ àwọn ìbéèrè wọ̀nyí di òfin àti, dé àwọn àyè kan, ìmọ̀ọ́nú àwọn atako-aṣíkiri tí wọ́n wà lẹ́yìn wọn. 
Bí a bá mú àwọn ìbéèrè wònyí lọ́kùnkúndùn láìnímọ̀ nípa ẹ̀, à ń ṣe ìwúrí fún títì, àyọkúrò àsọgbà ibodè ìwọlé látókèrè. 
Torí náà báwo la ṣe débí? 
Báwo ni àwọn wọ̀nyí ṣe di ònà tó ń léwájú tí a fi ń sọ̀rọ̀ nípa ìwọlé látókèrè?
Níbí, a nílò àwọn ìtàn-ìpìlẹ̀, tó jẹ́ ibi tí ìdánilẹ́kọ̀ ìtàn mi yóò ti wọlé.  
Lásíkò ọrún ọdún àkọ́kọ́ ipò orílẹ̀-ède US gẹ́gẹ́ bi orílẹ̀-ède olómìnira, ó ṣe díẹ̀ láti ṣe ìdíwọ́ ìwọlé látókèrè ní ìpele orílẹ̀-èdè.
Ní tòótọ́, ọ̀pọ̀lọpọ̀ àwọn aṣòfin àti àwọn òṣìṣẹ́ ń ṣiṣẹ́ kárakára láti gba àwọn aṣíkiri láti ṣẹ̀dá ilé-iṣẹ́ àti láti ṣiṣẹ́ gẹ́gẹ́ bi atẹ̀dó, láti gba ẹkùn náà. 
Ṣùgbọ́n lẹ́yìn ogun abẹ́lé, ohùn àwọn alátìlẹyìn ọmọ-ìlú gókè ní yíyí àti ní agbára 
Àwọn ilẹ̀ Asia, Latin America, Caribbean àti àwọn aṣíkiri ilẹ̀-Europe tí wọ́n gbé kòtò-ìdaminù àwọn ọmọ-ilẹ̀ America, tí wọ́n ń dáná alẹ́ wọn, tí wọ́n ń jagun wọn tí wọ́n sì ń rẹ àwọn ọmọ wọn tẹ́ lálẹ́ ni wọ́n ṣe alábàápàde ìbẹ̀ru aráàta tuntun tó le, tó pín àwọn aṣíkiri gẹ́gẹ́ bi aráàta pátápátá tí wọn ò gbọdọ̀ gbà láyè láti di aráalé. 
Nígbà tí yó fi di àrín àsìko 1920, àwọn alátìlẹyìn ọmọ-ìlú ti borí, gbígbé òfin ẹlẹ́yàmẹ̀yà dìde  ṣe agbétìsíta iye àwọn aṣíkiri tó kọ́gun-séwu àti àwọn ogúnléndé tí wọn ò sọ síta.
Àwọn aṣíkiri àti àwọn alátìlẹyìn wọn sapá wọn láti jà padà, ṣùgbọ́n wọ́n bára wọn lẹ́ni tó ń ṣe àtìlẹyìn, wọ́n káwọn ní àwọn ọ̀nà kọ̀ọ̀kan nínú ìṣe àtìlẹ́yìn fún àwọn alátìlẹyin ọmọ-ìlú. 
Nígbà tí àwọn alátìlẹyin ọmọ-ìlú sọ wí pé àwọn aṣíkiri ò wúlò, àwọn alátìlẹyìn wọn ní bẹ́ẹ̀ ni, wọ́n wúlò.
Nígbà tí àwọn alátìlẹyìn ọmọ-ìlú fi ẹ̀sùn kan àwọn aṣíkiri wí pé àwọn tókù niwọ́n, àwọn alátìlẹyìn wọn ṣe àdéhùn pé wọ́n máa fara jọwọ́n.
Nígbà tí àwọn alátìlẹyin ọmọ-ìlú fẹ̀sùn kàn wọn pé àwọn aṣíkiri jẹ́ ajọ̀fẹ́ tó léwu, àwọn alátìlẹyìn wọn ṣe ìfirinlẹ̀ ìjólóòótọ́ wọn, ìgbọ́ràn wọn, ìṣiṣẹ́ kára wọn àti àìnáwó-nínàkúnà wọn.
Kódà bí àwọn agbẹnusọ ṣe ń gba àwọn aṣíkiri mọ́ra, ọ̀pọ́ ṣì ń ka àwọn aṣíkiri sí aráàta tó yẹ kí wọ́n káànú, tó yẹ kí wọ́n dóòlà, tó yẹ kí wọ́n gbéga kí wọ́n sì gbà mọ́ra, ṣùgbọ́n tí wọn ò ní mú wọlé gẹ́gẹ́ bi adọ́gba ní ẹ̀tọ́ àti ọ̀wọ̀.
Lẹ́yìn ogun àgbáyé kejì, pàápàá jùlọ láti àrín àsìko 1960 yàtọ̀sí àìpẹ́ yìí, àwọn aṣíkiri àti àwọn alátìlẹyìn wọn ń fa ìṣẹ̀lẹ̀ padà sẹ́yìn, tí wọ́n fẹ́ ti ìdíwọ́ ọ̀rún ọdún àrín-ogún ṣubú àti ìborí dípo ètò tuntun tí yóò gbájúmọ́ ìkójọpọ̀ àwọn ẹbi, gbígba àwọn ogúnléndé àti gbígba àwọn tí wọ́n ní ìmọ̀ọ́ṣe tó yátọ̀. 
Ṣùgbọ́n nígbà náà, wọn ò ṣàṣeyọrí nínú ṣíṣe àyípadà ìpìlẹ̀ àwọn àdéhùn àríyànjiyàn náà, nítorí náà ẹ̀tò-ìgbésẹ̀ iṣẹ́ náà dúró, tó ṣetán láti di lílò padà ní àsìko ìparí titi wa.
Àsọgbà yẹn ti fọ́.
Àwọn ìbéèrè àtijọ́ náà léwu àti ìpínyà.
Báwo la ṣe fẹ́ kúrò láti àsọgbà yẹn sí èyí tó lè múwa súmọ́ ilẹ̀-àgbáyé kan tó jẹ́ oní déédé, tó jẹ́ adọ́gba, tí ò léwu púpọ̀? 
Mo fẹ́ dábàá wí pé nǹkan tí a ní láti ṣe jẹ́ ọ̀kan nínú àwọn nǹkan tó le tí àwùjọ kankan lè ṣe: láti ṣe àtúnyà àwọn enu-àlà ẹni tó ṣe pàtàkì, tí ìgbésí ayé rẹ̀, tí ẹ̀tọ rẹ̀ àti ìdàgbàsókè ṣe pàtàkì.
A nílò láti ṣe àtúnyà àwọn enu-àlà náà
A nílò láti ṣe àtúnyà àwọn ibodè wa.
Láti lè ṣe ìyẹn, a nílò láti kọ́kọ́ gbájúmọ́ ojú-ìwòye tí àwọn ènìyàn ní ṣùgbọ́n tí wọ́n ti ní akùdé gidi gan-an.
Gẹ́gẹ́ bi ojú-ìwòye yẹn, inú àwọn enu-àlà àpapọ̀ wa, nínú orílẹ̀-èdè náà, tó jẹ́ ibi tí à ń gbé, tí a tí ń ṣiṣẹ́ tí a sì ń mọ̀wọn arawa.
Ìta rẹ̀ náà wà; ibi gbogbo náà wà.
Gẹ́gẹ́ bi ojú-ìwòye yìí, nígbà tí àwọn aṣíkiri bá ta kọ́sọ́ sí orílẹ̀-èdè náà, wọ́n ń gbéra láti ìta sínú ilé, sùgbọ́n wọn ó ṣì jẹ́ aráàta.
Èyíkéyìí agbára tàbí ohun-èlò tí wọ́n bá gbà gẹ́gẹ́ bí ẹ̀bùn látọ̀dọ wa yàtọ̀sí àwọn ẹ̀tọ wọn
Ní báyìí, kò ṣòro láti rí èrèdí tí èyí fi jẹ́ irú ojú-ìwòye tí àwọn ènìyàn ní tọ wọ́pọ̀.
Wọ́n ṣe ìwúrí fún-un ní àwọn ọ̀nà ojoojúmọ́ bí a ṣe ń sọrọ̀ àti bí a ṣe ń ṣe àti bí a ṣe ń húwà, débi àwòrán ẹnubodè tí a fi kọ́ sókè nínú àwọn yàra-ilé-ẹ̀kọ wa.
Ìṣòro tó wà pẹ̀lú ojú-ìwòye yìí ni wí pé kò papọ̀ mọ́ ònà tí ilẹ̀ àgbáyé ń gbà ṣiṣẹ́, àti ọ̀nà tí ó ti gbà ṣiṣẹ́ sẹ́yìn.
Bẹ́ẹ̀ ni, àwọn òṣìṣẹ ilẹ̀ America ti pèsè ọrọ̀ ní àwùjọ.
Bẹ́ẹ̀ náà ni àwọn aṣíkiri, pàtàkì jùlọ ní apá kan ọrọ̀-ajé ilẹ̀ America tí ò ṣe é fẹ́kù àti ibi tí díẹ̀ nínú àwọn ọmọ ilẹ̀ America ti ń ṣiṣẹ́, bíi iṣẹ́ àgbẹ̀.
Látígbà tí wọ́n ti dá orílẹ̀-èdè náà sílẹ̀, ni àwọn ọmọ ilẹ̀ America ti wà nínú ẹgbẹ́-òṣìṣẹ́ ilẹ̀ America.
Bẹ́ẹ̀ ni, àwọn ọmọ ilẹ̀ America ti kọ́ àwọn ilé-isẹ́ sínú àwùjọ tó ń ṣe ìdánilójú ẹ̀tọ́. 
Bẹ́ẹ̀ náà ni àwọn aṣíkiri.
Wọ́n ti wà níbẹ̀ lásíkò kókó ìtẹ̀síwájú àwùjọ, bíi ẹ̀tọ́ ará-ìlú àti ẹgbẹ́ àwọn òṣìṣẹ́, tí a ti jà láti fẹ ẹ̀tọ́ lójú nínú àwùjọ fún gbogbo ènìyan. 
Nítorí náà àwọn aṣíkiri ti wà nínú ìjà fún ẹ̀to, ìjọba àwarawa àti òmìnira
Lákòtán, àwọn ọmọ ilẹ̀ America àti àwọn àwọn ọmọ-ìlú tókù ní Global North ò mọ̀wọn ara wọn, wọn ò sì tíì dúró sáàrín ibódè tiwọn. 
Wọn ò tíì ní ìbọ́wọ̀ fún enubodè àwọn orílẹ̀-èdè tókù.
Wọ́n ti jáde lọ sínú ayé pẹ̀lú àwọn ọmọ-ogun wọn, wọ́n ti gba ìṣàkóso àwọn ilẹ̀ àti ohun àlùmọ́nì, wọ́n sì ti yọ èrè tó pọ̀ lára orílẹ̀-èdè púpọ̀ tí àwọn aṣíkiri ti wá.
Ni ti èyí, ọ̀pọ̀lọpọ̀ àwọn aṣíkiri kulẹ̀ ti wà nínú agbára ilẹ̀ America tẹ́lẹ̀.
Pẹ̀lú àwòrán inú àti ìta orílẹ̀-èdè lẹ́mi wọn, ìbéèrè náà kìí ṣe wí pé bóyá gbígba àwọn orílẹ̀-èdè wọ̀nyí yóò jẹ́ kí àwọn aṣíkiri ó wọlé.  
Wọ́n kulẹ̀ ti wọlé. 
Ìbéèrè náà ni pé bóyá orílẹ̀-ède United States àti àwọn orílẹ̀-èdè tókù máa fún àwọn aṣíkiri ní àn àǹfààní fàní sí àwọn ẹ̀tọ́ àti ohun àlùmọ́nì tí iṣẹ́ wọn, ìjàfẹ́tọ̀ọ́ wọn àti àwọn orílẹ̀-ède wọn ti kó ipa pàtàkì nínú ìṣẹ̀da rẹ̀. 
Pẹ̀lú àwòran orílẹ̀-èdè tuntun yìí lọ́kàn, a lè kọjú sí sẹ́ẹ́tì àwọn ìbéèrè líle, tuntun, tí a nílò kíákíá, tó yátọ̀ gédéngbé sí àwọn tí a ti bẹ̀rè tẹ́lẹ̀ -- àwọn ìbéèrè tó lè ṣe àyípadà àríyànjiyàn enubodè ìwọlé látókèrè. 
Àwọn ìbéèrè mẹ́ta wa jẹ́ nípa ẹ̀tọ́ àwọn òṣìṣẹ́, nípa ojúṣe àti nípa ìdọ́gba.
Àkọ́kọ́, a nílò láti máa bèrè nípa ẹ̀tọ́ àwọn òṣìṣẹ́.
Báwo ni àwọn ìpinnu tó wà nílẹ̀ ṣe ń jẹ́ kó le fún àwọn aṣíkiri láti gbèja arawọn kó sì rọrùn fún wọn láti lò wọn nílò-kulò, wíwa owó-iṣẹ́ wálẹ̀, ẹ̀tọ́ àti ìdáààbòbò fún gbogbo ènìyàn? 
Nígbà tí wọ́n bá ń dúkokò mọ́ àwọn aṣíkiri pẹ̀lú ìkójọpọ̀, ìtì-mọ́lé àti ìdápadà-sílé, àwọn òṣìṣẹ wọn mọ̀ pé wọ́n lè bú wọn, pé wọ́n lè sọ fún wọn pé tí wọ́n bá jà padà, wọ́n lè fàwón fún ICE. 
Nígbà tí àwọn agbanisíṣẹ́ bá mọ pé àwọn lè dúkokò mọ́ aṣíkiri pẹ̀lú àìníwè rẹ̀, ó máa ń jẹ́ kí wọ́n lo òṣìṣẹ́ yẹn nílò kulò kọjá àyè, ìyẹn sì ti nípa kìí ṣe fún àwọn òṣìṣẹ́ aṣíkiri nìkan ṣùgbọ́n fún gbogbo àwọn òṣìṣẹ́.   
Ìkejì, a nílò láti bèrè ìbéèrè nípa ojúṣe.
Kíni ipa tí àwọn orílẹ̀-èdè tó lówó, tó lágbára bíi orílẹ̀-ède United State ń kó láti jẹ́ kó le tàbí kó má ṣe é ṣe fún àwọn aṣíkiri láti dúró sí orílè-èdè abínibí wọn?
Ìdìde àti gbígbéra láti orílẹ̀-ède yín nira ó sì léwu, ṣùgbọ́n ọ̀pọ̀lọpọ̀ àwọn aṣíkiri ò ní àǹfààní ìdúró sílé tí wọ́n bá fẹ́ yè.
Ogun, àdéhùn òwò àti ìwa oníbárá tó gbilẹ̀ ní Global North ń kópa pàtàkì àti aléwu níbí. 
Ojúṣe wo ni orílẹ̀-ède United State àti China -- àwọn tí wọ́n ń léwájú níbi ìgbéjáde òyì-èédú lágbàáyé -- ní sí ẹgbẹ̀rún-lọ́nà-ẹgbẹ̀rún àwọn ènìyàn tí ìgbóná àgbáyé ti ṣí nídì? 
Ìkẹ́ta, a nílò láti bèrè ìbéèrè nípa ìdọ́gba. 
Aìdọ́gba àgbáyé jẹ́ ìṣòro tó ń rún nǹkan, t’ó sì lágbára.
Àlàfo ìpawó-wọlé àti ọrọ̀ ń fẹjú jákèjádò àgbáyé. 
Ní àlékún, nǹkan tó ń sọ bóyá ẹ lówó tàbí tòṣì, ju nǹkan mìíràn lọ, ni orílé-èdè wo ni wọ́n bíi yín sí, tó lè dàbi ẹni pé ó lágbára tí ẹ bá wá láti orílẹ̀-èdè tó làmìlaaka.
Ṣùgbọ́n ó túmọ sí ìpín àìṣedédé alágbára àwọn àǹfààní fún ìgbeayé pípẹ́, alálàáfíà, onítẹ́lọ́rùn.  
Nígbà tí àwọn aṣíkiri bá fi owó tàbí ẹrù ránṣẹ́ sílé sí ẹbí wọn, ó máa ń kó ipa tó ṣe pàtàkì níbi ṣíṣe àdínkù àwọn àlàfo wọ̀nyí, tí ó bá jẹ́ èyí tí ò pé. 
Ó ṣe ju gbogbo àwọn ètò ìrànwọ́ ilẹ̀ òkèèrè ní àgbáríjọpọ̀ àgbáyé lọ.
A bẹ̀rẹ̀ pẹ̀lú ìbéèrè àwọn alátìlẹyìn ọmọ-ìlú, nípa àwọn aṣíkiri gẹ́gẹ́ bi irinṣẹ́, gẹ́gẹ́ bi àwọn tó kù àti ajọ̀fẹ́.
Níbo ni àwọn ìbéèrè tuntun wọ̀nyí nípa ẹ̀tọ́ àwọn òṣìṣẹ́, nípa ojúṣe àti nípa ìdógba ń múwa lọ?
Àwọn ìbéèrè wọ̀nyí kọ ìkáàánú, wọ́n sì gba ìṣedédé.
Àwọn ìbéèrè wọ̀nyí kọ ìpínyà àwọn alátìlẹyìn ọmọ-ìlú àti àwọn alátìlẹyìn àpapọ̀ nípa àwa kojú àwọn.
Wọn yóò rànwá lọ́wọ́ láti múra sílẹ̀ fún àwọn ìṣòro tó ń bọ̀ àti àwọn ìṣòro bíi ìgbóná àgbáyé t’ó ti wà lórí wa.
Kò ní rọrùn láti yí kúrò níbi àwọn ìbéèrè tí a ti ń bérè nípa sẹ́ẹ́tì àwọn ìbéèrè tuntun yìí.
Kì í ṣe ìdojúkọ kékeré láti kojú k’á sì fẹ àwọn enubodè wa.
Ó máa gba ọgbọ́n, ìṣẹ̀dá àti ìgbóyà.
Àwọn ìbéèrè àtijọ́ ti wà pẹ̀lu wa fún ìgbà pípẹ́, wọn ò sì ní bìlà fúnra wọn, tí wọn ò sì ní bìlà lọ́sàán-kan óru-kan.
Kódà tí a bá gbìyànjú láti ṣe àyípadà àwọn ìbéèrè náà, àwọn ìdáhùn náà máa jẹ́ àmúdijú, wọ́n sì máa gba ìfarajìn àti ìṣedédé.  
Ní orílẹ̀-èdè àgbáyé tí ò dọ́gba, a máà nílò láti fi ọkàn sí ìbéèrè pé ta ló ní agbára láti darapọ̀ mọ́ àsọgbà náà àti eni tí ò ní.
Ṣùgbọ́n àwọn enubòdè àríyànjiyàn ìwọlé látókèrè lè di sísún.
Ó dọwọ́ gbogbo wa láti sún wọn.
Ẹ ṣeun.
Nǹkan tí mo kò nípa òmìnira lẹ́yìn tí mo sá kúrò ní  orílẹ̀-ède North Korea.
Wọ́n bí mi ní ọdún 1993 ní apá àríwá orílẹ̀-ède North Korea, ní agbègbè kan tí wọ́n ń pè ní Hyesan, tó wà pààlà pẹ̀lú orílẹ̀-ède China  
Mo ní àwọn òbí tí wọ́n nífẹ̀ẹ́ àti ẹ̀gbọ́n obìnrin kan.
Kí n tiẹ̀ tó pé ọmọ ọdún mẹ́wà, wọ́n rán bàbá mi lọ sí ìpàgọ́ àwọn òṣìṣẹ́ fún kíkópa nínú ìṣòwò àìbófinmu.
Ní báyìí, pẹ̀lú “ìṣòwò àìbófinmu”-- ó ń ta bàtà, ṣúgà, ìrẹsì lẹ́yìn náà kọ́pà láti fi bọ́ wa. 
Ní ọdún 2007, èmi àti ọmọ ìyá mi lóbìnrin pinnu láti sálọ.
Ó jẹ́ ọmọ ọdún mẹ́rìn-dín-lógún, èmí sì jẹ́ ọmọ ọdún mẹ́tàlá.
Mo nílò láti jẹ́ kí ẹ mọ nǹkan tí ọ̀rọ̀ yìí “sálọ” túmọ̀ sí ní ní ọ̀gangan ipò orílẹ̀-ède North Korea. 
Gbogbo wa ni ebi ń pa, ebí sì túmọ̀ sí ikú ní orílẹ̀-ède North Korea,
Ó jẹ́ àǹfààní kan ṣoṣo fún wa.
Mi ò ti lẹ̀ lóye nípa èrò sísálọ, ṣùgbọ́n mo máa ń rí àwọn iná náà láti China lálẹ́,  mo sì rò ó pé bóyá tí mo bá lọ síbi tí iná náà wà, mo lè rí abọ́ ìrẹsì kan.
Kì í ṣe wí pé a ní ìpinnu alágbára tàbí àwòrán kankan.
A ò mọ nǹkankan nípa nǹkan tí yóò ṣẹlẹ̀.
Ẹ wòye pé ilé ìgbe yín gbaná. 
Mò ń sọ nípa pé, kí lẹ máa se? 
Ṣé ẹ máa dùró síbẹ̀ kí ẹ jóná ni, àbi ṣé ẹ máa fò jáde kúrò látojú fèrèsé kí ẹ sì wá wo ohun tí yóó ṣelẹ̀?
Nǹkan tí a ṣe nìyẹn.
A fò jáde kúrò nínú ilé náà dípò iná.
North Korea jẹ́ ibi tí ẹ ò leè ronú nípa rẹ̀.
Ó máa nira fún mi nígbà tí àwọn ènìyàn bá bi mí bó ṣe rí láti gbé nígbẹ̀. 
Ká sọ tòótọ́, mo sọ fún yín: ẹ ò lè ronú nípa rẹ̀.
Àwọn ọ̀rọ̀ inú èyíkéyìí èdè ò lè ṣàpèjúwe rẹ̀, nítorí àgbáyé tó yátọ̀ pátápátá ni, bí ẹ ò ṣe lè ronú ìgbésíayé yín nínú Ìsọ̀ngbè-oòrùn-kẹ́rin lọ́wọ́lọ́wọ́ yìí.
Fún àpẹẹrẹ, ọ̀rọ yìí “ìfẹ́” ní ìtumọ̀ kan ṣoṣo: ìfẹ́ fún adarí wa ọ̀wọ́n.
Kò sí èrò ìfẹ́ ẹlẹ́yẹlé ní orílẹ̀-ède North Korea
Tí ẹ ò bá mọ àwọn ọ̀rọ náà, ìyẹ́n túmọ̀ sí wí pé èrò náà ò ye yín, nítorí náà, ẹ ò ní mọ̀ pé èrò yẹn gan-an jẹ́ a ṣe é ṣe.
Ẹ jẹ́ kí n fún yín ní àpẹẹrẹ mìíràn.
Nígbà tí mò ń dàgbà ní orílẹ̀-ède North Korea, a nígbàgbọ́ lódodo wí pé adarí wa ọ̀wọ́n jẹ́ òòṣà tó lágbára tó lè mọ èro ọkàn wa.
Èrú tún bàmí láti ronú nípa orílẹ̀-ède North Korea.
Wọ́n sọ fún wa pé ó ń f’ebi panú fún wa, ó sì ń ṣiṣẹ́ láìkáàrẹ̀ fún wa, ọkàn mí sì gbọgbẹ́ fún-un.  
Nígbà tí mo sálọ sí orílẹ̀-ède South Korea, àwọn ènìyán sọ fún mi wí pé apàṣẹ wàá ni, ó ní àwọn ọkọ̀, oríṣiríṣi ilé-ìgbafẹ́, ó sì ń gbé ìgbeayé olówó ńlá. 
Nígbà náà ni mo bá rántí wíwo àwòran rẹ̀ kan, mímọ̀ fún ìgbà àkọ́kọ́ pé òun lẹni tó tóbi jù nínú àwòrán náà. 
Ló bá yémi.
Nígbẹ́yìn, mo mọ̀ wí pé ebi ò pa á. 
Ṣùgbọ́n mi ò ní àǹfààní láti rí èyí tẹ́lẹ̀, àyàfi ìgbà tí ẹnìkan sọ fún mi wí pé òún sanra.
Lóòótọ́, ẹnìkán ní láti kọ́ mi pé òún sanra.
Tí ẹ ò bà tíì ṣe ìfikọ́ra ìrònú jinlẹ̀ rí, nǹkan tí wọ́n bá ní kí ẹ rí lẹ máa rìí.
Ìbéèrè tó tóbi jù tí àwọn èniyàn máa ń bi mí ni: “Kí ló dé tí ò sí ìjàngbara nínú orílẹ̀-ède North Korea?
Ṣé odi niwá ni?
Kí ló dé tí ò sí ìjàngbara fún ìnira àádọ́rin ọdún yìí
“ Ti mo bá sọ wí pé: tí ẹ ò bá mọ̀ wí pé ẹrú niyín, tí ẹ ò bá mọ̀ wí pé wọ́n yà yín sọ́tọ̀ tàbí wọ́n ń fara niyín, báwo lẹ ṣe fẹ́ jà láti gba ìtúsílẹ̀?
Mò ń sọ nípa pé, tí ẹ bá mọ̀ wí pé wọ́n yà yín sọ́tọ̀, ó túmọ̀ sí wí pé wọn ò yà yín sọ́tọ̀. 
Àìmọ̀ ni ìtumọ̀ ìyanisọ́tọ̀ lódodo, ìdí nìyẹn tí mi ò fi mọ̀ wí pé wọ́n yàmí sọ́tọ̀ ni nígbà tí mo wà ní orílẹ̀-ède North Korea. 
Mo rò wí pé mo wà láàrín-gbùgbun àgbáyé ni. 
Èrò mi tó yẹ fún ìfọ́nká rè é: ọ̀pọ̀lọpọ̀ àwọn ènìyán rò wí pé ọmọ ènìyàn mọ nǹkan tó yẹ àti èyí tó burú jáì, ìyàtọ̀ tó wà láàárín ìṣedédé àti àìṣedédé, nǹkan tó tọ́ síwa àti nǹkan tí ò tọ́ síwa.  
Mo sọ fún wọn: BS.
Gbogbo ẹ̀, gbogbo ẹ̀ gbọ́dọ̀ di kíkọ́, tó fi kan àánú.
Bí mo bá rí enìkan tó ń kú lọ láàárín adúgbò nísìyìí, mà á ṣe ohun-kóhun láti dóòlà ẹni náà. 
Ṣùgbọ́n nígbà ti mo wà ní orílẹ̀-ède North Korea, mo rí àwọn ènìyàn tí wọ́n ń kú àti òkú káàkiri àdúgbò.
Mi ò ní ìmọ̀lára kankan.
Kìí ṣe nítorí mo jẹ́ ọlọ́dẹ-orí, ṣùgbọ́n nítorí mi ò kẹ́kọ̀ọ́ nípa èrò ìkáànú rí.
Mo ní ìmọ̀láa àánú, ìbánikẹ́dùn àti ìkáànú nínú ọkàn mi lẹ́yìn ìgbà tí mo kọ́ nípa ọ̀rọ̀ yìí “àánú” àti èro rẹ̀ nìkan, mo sì ní ìmọ̀lára wọn báyìí.   
Ní báyìí mò ń gbé ní orílẹ̀-ède United State gẹ́gẹ́ bi olómìnira ènìyàn. 
Ẹ ṣeun.
Láìpẹ́ yìí, àwọn adarí orílẹ̀-èdè olómìnira, Ààrẹ wa Trump, ṣe ìpàdé pẹ̀lú òòsa mi tẹ́lẹ̀.
Ó sì pinnu pé ẹ̀tọ ọmọ ènìyàn ò ṣe pàtàkì tó láti fi kún ìpinnu rẹ̀, kò sì sọ̀rọ̀ nípa rẹ̀.
Ó bà mí lẹ́rù.
Lọ́wọ́lọ́wọ́ yìí à ń gbé nínú ayé níbi tí wọ́n ti lè gbóríyìn fún apàṣe-wàá kan pé ó pa ọmọ ìya bàba rẹ̀ lọ́kùrin, fún pípa ọmọ ìyàwo bàba rẹ̀, pípa ẹgbẹ̀rún àwọn ọmọ orílẹ̀-ède North korea. 
Ìyẹn sì tó nǹkan à ń gbóríyìn fún.
Bákan náà ó múmi ronú: bóyá gbogbo wa la nílò láti kọ́ nǹkan tuntun nípa òmìnira báyìí.
Nǹkan ẹlẹgẹ́ ni òmìnira 
Mi ò fẹ́ fun yín lára, ṣùgbọ́n bẹ́ẹ̀ ni.
Ìran mẹ́ta péré ló gbà láti sọ orílẹ̀-ède North Korea di “1984 ti Goorge Orwell
Ìran mẹ́ta péré ló gbà. 
Bí a ò bá jà fún ètọ ọmọnìyàn fún àwọn ènìyàn tí wọ́n ń fìyà jẹ lọ́wọ́lọ́wọ́ yìí tí wọn ò lè fohùn, gẹ́gẹ́ bí àwọn ènìyàn tí wọ́n lómìnira níbí, ta ló máa jà fún wa nígbà tí a ò bá ní òmìnira? 
Mi ò mọ̀.
Mo rò wí pé ó dára pé a káràmásìkí mọ́ àyípadà ojú-ọjọ́, ẹ̀tọ́ ẹranko, ìṣedédé láàárín akọ àti abo, gbogbo àwọn nǹkan wọ̀nyí.
Òtítọ́ pé a káràmásìki nípa ẹ̀tọ́ ẹranko, ìyẹ́n túmọ̀ sí wí pé bí ọkàn wa ṣe rewà sí nìyẹn, pé a káràmásìkí nípa enìkan tí ò le fi ẹnu arawọn sọ̀rọ̀. 
Àwọn ọmọ ilẹ̀ North Korea ò lè fi ẹnu arawọn sọ̀rọ̀ lọ́wọ́lọ́wọ́ yìí.
Wọn ò ní ẹ̀rọ-ayélukára-bí-ajere ní ọ̀rún ọdún kọkàn-lé-lógún.
A ò ní iná mọ̀nàmọ́ná, òhun sì ni àyè tó ṣókùnkùn jù lórí ilẹ̀ eèpẹ̀ lọ́wọ́lọ́wọ́ yìí.
Báyìí mo fẹ́ sọ nǹkankan fún àwọn tí a jìjọ jẹ́ ọmọ ilẹ̀ North Korea tí wọ́n ń gbé nínú òkùkùn yẹn. 
Wọ́n lè má gba èyí gbọ́, ṣùgbọ́n mo fẹ́ sọ fún wọn pé ìpààrọ ìgbésí-ayé ṣe é ṣe.  
Ẹ gba ìtúsílẹ̀
Látara ìrírí mi, gbogbo nǹkan ló ṣe é ṣe.
Wón rà mí, wọ́n tà mí gẹ́gẹ́ bí ẹrú.
Ṣùgbọ́n ní báyìí mo ti wà níbí, ìyẹn ló sì fà á tí mo fi nígbàgbọ́ nínú iṣẹ́-ìyanu.
Nǹkan kan tí mo kọ́ nínú ìtàn ni wí pé kò sí nǹkankan tó lọ títí nínú ayé yìí. 
Ìdí nìyẹn tí a fi ní gbogbo ẹ̀tọ́ láti ní ìrètí. 
Ẹ ṣeun.
Ìmọ̀-ẹ̀rọ ìṣègùn tí wọ́n ṣẹ̀dá láti pèse ohun tí ilẹ̀ Adúláwò nílò. 
Bíi gbogbo onímọ̀-ẹ̀rọ nípa ohun-èlo ẹ̀rọ-ayárabíàṣá tí ò ṣe é fọwọ́ kàn tí wọ́n wà níta níbẹ̀ yẹn, mo máa ń tẹ̀lé alwọn ilé-iṣẹ́ ìmọ̀-ẹ̀rọ ní Silicon Valley típẹ́-típẹ́, ní ọ̀nà kan náà tí àwọn olólùfẹ́ eré bólù aláfẹsẹ̀gbá ṣe ń tẹ̀lé ikọ̀ wọn nílẹ̀ Europe. 
Mo máa ń ka àròkọ lórí ìkànnì ìmọ̀-ẹ̀rọ mo sì máa ń tẹ́ti sí àkáálẹ̀ ẹ̀rọ-agbagbe lórí ẹ̀rọ-ìbánisọ̀rọ̀ mi. 
Ṣùgbọ́n lẹ́yìn tí mo bá parí átíkù náà, tí mo ti ẹ̀rọ-ìbánisọ̀rọ̀ mi tí mo sì yọ àgbékarí, mo ti padà sí ìwò oòrun ilẹ̀ Adúláwò, níbi ti ààla-ilẹ̀ ò ti jọra wọn.
Iná máa ń lọ fún ìgbà pípé lọ́pọ̀-ìgbà, àìlo ẹ̀rọ-ayárabíàṣá púpọ̀, ìkàni ayélukára tí ò yára àti ọ̀pọ̀lọpọ̀ àwọn aláìsàn tí wọ́n lọ sílé ìwòsàn tí kò sí òṣìṣẹ́ púpọ̀.
Látìgbà àjàkálẹ̀ àrun kòkòro apa òkì àjẹsára àìfààyègba-àìsàn ara, àwọn ilé ìwòsàn tí ń tiraka láti ṣàmójútó àkọsílẹ̀ ìtọ́jú kòkòro apa sójà ara lóòrèkóòrè fún àlékún abala àwọn aláìsàn.  
Fún irú àwùjọ bẹ́ẹ̀, gbigbé èto ìmọ̀-ẹ̀rọ tí wọ́n ṣẹ̀dá níbòmíràn ò tíì ṣiṣẹ́, ṣùgbọ́n ní ọdún 2006, mo darapọ̀ mọ́ Baoba Health, ikọ̀ kan tó máa ń lo àwọn onímọ̀-ẹ̀rọ lábẹ́lé láti ṣẹ̀da àwọn ìdásí tó yẹ tí wọ́n ń yanjú àwọn ìdojúkọ ajẹmọ ìtọ́jú ní orílẹ̀-ède Malawi 
A ṣẹ̀da ẹ̀rọ tó ń ṣe àkọsílẹ̀ ìlera onínọ́ tí àwọn òṣìṣẹ́ ìlera ń lò nígbà tí wọ́n bá ń rí àwọn aláìsàn. 
Nínú ìgbésẹ̀ náà a mọ̀ pé a ò ní láti ṣẹ̀da ohun-èlo ẹ̀rọ-ayárabíàṣá tí ò ṣe é fọwọ́ kàn nìkan, a ní láti ṣàmúlò ohun amáyédẹrùn náà bákan náà.
A ò ní àwọn òṣìṣẹ́ ìlera tó tó láti ṣe àyèwò tó péye fún gbogbo aláìsàn, nítorí náà a ṣe àfibọ̀ ìlànà-ìtọ́sánà ajẹmọ́ ìtọ́jú sínu ohun-èlo ẹ̀rọ-ayárabíàṣá tí ò ṣe é fọwọ́ kàn náà láti ṣe ìtọ́sánà àwọn olùtọ́-ilé-ìwòsàn àti àwọn akọ̀wé tí wọ́n ń ṣe ìrànlọ́wọ́ pẹ̀lú ìmójútó díẹ̀ nínú àwọn iṣẹ́ náà.
Gbogbo wa la ní ọjọ́ ìbí, ṣùgbọ́n kìí ṣe gbogbo ènìyàn ló mọ ọjọ́ ìbi wọn, nítorí náà a kọ àwọn ètò láti mójútó àpapọ̀ àwọn ọjọ́ ìbí gẹ́gẹ́ bi déétì tó pé. 
Báwo la ó ṣe ṣe ìtẹ̀lé àwọn aláìsàn tí wọ́n ń gbé ní àdúgbò elérò tí ò ní nọ́mbà àdúgbò àti ilé?
A lo ààla-ilẹ̀ láti ṣe àròpọ̀ àdírẹ́sì àfojúrí wọn.
Orílẹ̀-ède Malawi ò ní ID láti ṣe ìdánimọ̀ àwọn aláìsàn yàtọ̀, nítorí náà a ní láti ṣàmúlò ID àwọn aláìsàn tó yátọ̀ láti ṣe àsopọ̀ àkọsílẹ̀ àwọn aláìsàn jákèjádò àwọn ilé ìtọ́jú. 
A ṣe àtẹ̀jáde àwọn ID náà gẹ́gẹ́ bi ẹ̀nà onílà òòró tí wọ́n lè mọ́ àwọn ìwé ìlera àdáni tí aláìsàn kọ̀ọ̀kan ń tọ́jú.
Pẹ̀lú ID tó ní ẹ̀nà onílà òòró yìí, ìfojúwò gara tíò le pẹ̀lú ẹ̀rọ tó ń ka ẹ̀nà onílà òòró yóò tètè gbé àkọsílẹ̀ aláìsàn náà síta.
Wọn ò nílò láti ṣe àtúnkọ àlàyé nípa ara wọn sóri ewé ìforúkọsílẹ̀ ní gbogbo ìgbà tí wọ́n bá wá. 
Lójijì, àwọn ilà-ìtò bá di kúkurú
Èyí túmọ̀ sí wí pé àwọn aláìsàn, àwọn ìyá tí wọ́n lọ́mọ lẹ́yìn wọn nìkan, yóò lo àsìkò díẹ̀ ní ìdúró de ìrànlọ́wọ́
Bí wọ́n bá ṣe àfẹ́kù ìwe wọn, àkọsílẹ̀ wọn ṣì lè di gbígbà pẹ̀lú wíwá orúkọ wọn.
Ní báyìí, ònà tí à ń gbà pè àti kọ orúkọ yátọ̀ gidi gan-an. 
A ṣe àdàpọ̀ R àti L láìsídìwọ́, ẹ̀dà ède gẹ̀ẹ́sì àti ède abínibí àwọn orúkọ wọn. 
Kódà ìjọra-ìró, ìlànà àwòkọ́ṣe fún ìpín-sísọ̀rí àwọn ọ̀rọ̀ pẹ̀lú bí wọ́n ṣe jọra ní ìró, kò dára tó. 
Nítorí náà a ní láti ṣe àtúnṣe sí i láti lè bá wa ṣe àsopọ̀ àti ìbámu àwọn àkọsílẹ̀ tó ti wà tẹ́lẹ̀. 
Ṣíwájú iPhone, àwọn onímọ̀-ẹ̀rọ nípa ohun-èlo ẹ̀rọ-ayárabíàṣá tí ò ṣe é fọwọ́ kàn ṣẹ̀da rẹ̀ fún ẹ̀rọ-ayárabíàṣá àdáni, ṣùgbọ́n látara ìrírí wa, a mọ̀ pé èto agbára wa ò ṣe é gbáralé fún ẹ̀rọ-ayárabíàṣá àdáni. 
Nítorí náà a ṣe àmúyẹ àwọn ẹ̀rọ ibi-ìtajà agbàwòrán-tàn-aláfọwọ́tẹ̀ tí wọ́n wà fún àwọn ìsọ̀ alárà-tún-tà láti di ẹ̀rọ-iṣẹ́ ajẹmọ́wòsàn.
Ní àsìkò náà, a ṣe ìkówọlé àwọn ohun-èlò ayélukára-bí-ajere tí wọ́n pè ní i-Opener tí wọ́n ṣe sànmání ìtakùn ẹ̀rọ ayélukára-bí-ajere àmì ti ìṣe òwò ní ilé-iṣẹ́ kan tí ó fìdí rẹmi ní orílẹ̀-ède US.  
A ṣe àtúnṣe àtẹ agbàwòrán tàn wọn láti ṣe àfikún iyè ìfọwọ́kàn àti èto agbára-mànàmáná wọn láti lè ṣiṣẹ́ lára òkúta-agbagbará-iná-àsọdọ̀tun.
Nígbà tí a bẹ̀rẹ̀, a ò rí ojú-òpó-ìsopọ̀ ayélukára-bí-ajere tó ṣe é gbáralé láti ta àtagbà ìwífún-alálàyé, pàápàá jùlọ láti àwọn ilé-ìwòsàn tí wọ́n wà ní ìgbèríko.
Nítorí náà a kọ́ ilé-agbára tiwa, a ṣẹ̀dá àwọn òpó-ìsopọ̀ ayélukára-bí-ajere àìlokùn-agbé-òyì-iná tí a sì so ilé-ìwòsàn alábọ́dé ní Lilongwe, olú ìlu orílẹ̀-ède Malawi pọ̀. 
Pẹ̀lú ikọ̀ àwọn onímọ̀-ẹ̀rọ tí wọ́n ń ṣiṣẹ́ láàárín ọgbà ilé-ìwòsàn kan, a ṣe àkíyèsí wí pé àwọn òṣìṣẹ́ ìlera ń lo ètò náà wọ́n sì ń ṣẹ̀da ètò ìfitóni t’ó ń ṣe àmójútó àkọsílẹ̀ HIV báyìí ní gbogbo àwọn ilé-ìwòsàn gbogbogbò t’ó tóbi jù ní orílẹ̀-ède Malawi.  
Àwọn wọ̀nyí ni ilé-ìwòsàn tí ń ṣe ìtọ́jú àwọn aláìsan HIV tí ó lé ní ẹgbẹ̀rún méjì, ní ibi ilé-ìwòsàn kọ̀ọ̀kan.  
Ní báyìí, àwọn òṣìṣẹ́ ìlera tí wọ́n máa lo àìmọye ọjọ́ láti ṣe àpapọ̀ àti láti ṣèto ìjábọ̀ olóṣù mẹ́ta-mẹ́ta ń ṣe ìjábọ̀ kan náà láàárín ìṣẹ́jú díẹ̀, àwọn àgbà-ọ̀jẹ̀ oníṣẹ́-ìlera káàkiri àgbáyé ti ń wá sí orílẹ̀-ède Malawi láti kọ́ nípa bí a ṣe ṣe é. 
Ó máa wúni lórí ó sì máa ń dùn mọ́ni láti tẹ̀ sí ibi tí àwọn ìmọ̀-ẹ̀rọ ń tẹ̀ sí káàkiri àgbáyé, ṣùgbọ́n láti lè jẹ́ kí wọ́n ṣiṣẹ́ ní àwọn agbègbè bíi Gúúsù aṣálẹ̀ Ilẹ̀-Adúláwọ̀ tí wọn ò fi bẹ́ẹ̀ ni ohun èlò ilé-ìwòsan gbogbogbò, a ní láti di gbogbo-lòwò k’á sì kọ́ ṣe àwọn ètò gbogbo, t’ó fi kan ohun amáyédẹrùn náà, láti ilẹ̀ pẹ̀pẹ̀.    
Ẹ ṣeun. 
Kí ló sọnù nínú ìtan àwọn aṣíkiri-lọ-sí-ìlú-mìíràn ilẹ̀ America
Ẹ ǹlẹ́, gbogbo ènìyàn, orúkọ mi ni Elizabeth, mo sì ń ṣiṣẹ́ ní àjà ìṣòwò.
Ṣùgbọ́n ojú mi ò tíì ṣálẹ̀ sí i dáadáa.
Mo kẹ́kọ̀ọ́ jáde nílé-ẹ̀kọ́ ní bíi odún kan àbọ̀ sẹ́yìn, k’á sì sọ òtítọ́, mo sì ń padà bọ̀ sípò látàrí ìgbésẹ̀ ìgbaniwọlé tí mo ní láti là kọjá láti débí.
Ní báyìí, mi ò mọ tiyín, ṣùgbọ́n èyí ni nǹkan tó burú jù tí mo ṣì ń rántí nípa gbogbo ìgbésẹ̀ náà, mò ń bèrè lọ́wọ́ àwọn akẹ́kọ̀ọ́ tí ọkàn wọn ò balẹ̀ ohun tí ìfẹ́ gidigidi wọn t’ó tóbi jù jẹ́. 
Bíi, ṣé e ń retí kí n ní ìdáhùn fún ìyẹn?
Bẹ́ẹ̀ni mo níi.
Kín ṣọ òtítọ́, mo fi han àwọn agbaniwọlé wọ̀nyẹn irú ìfẹ́ tí mo ní pẹ̀lú sísọ fún wọn nípa ìfẹ́ àtilẹ̀wá mi nínú ọrọ̀-ajé àgbáyé, tí, pẹ̀lú ìrọ̀rùn, ó ṣẹ́yọ látara àsọgbà tí mo máa ń gbọ́ tí àwọn òbí mi tí wọ́n jẹ́ aṣíkiri máa ń ṣe nípa owó àti àìṣedédé ìwúlò owó peso orílẹ̀-ède Mexico.   
Wọ́n fẹ́ràn ìtan ara ẹni t’ó dára.
Ṣùgbọ́n ṣé ẹ mọ nǹkan?
Mo parọ́.
Kì í ṣe nítorí àwọn nǹkan tí mo sọ kì í ṣe ododo -- mò ń sọ nípa pé, àwọn òbí mi ń sọ̀rọ̀ nípa kiní yìí.
Ṣùgbọ́n nǹkan t’ó mú mi pinnu láti ta kọ́sọ́sọ́ sí ìsúná gangan kọ́ nìyẹn.
Mo kọ̀ fẹ́ san owó ilé mi lásán ni.
Nǹkan náà rèé.
Òótọ́ nípa sísan owó ilé mi kín sì ṣe àwọn nǹkan agbàlagbà tòótọ́ jẹ́ nǹkan tí a ò férẹ̀ nífẹ̀ sí láti sọ fún àwọn olùgbanisíṣẹ́, fún àwọn tókù àti fún ara wa bákan náà.
Mo mọ̀ wí pé mi ò ṣetán láti sọ fún olùgbanisíṣẹ́ mi pé torí owó ni mo ṣe wá síbẹ̀.
Ìdi rẹ̀ sì ni wí pé fún ẹ̀yà tó pọ́jù, a fẹ́ rí ara wa gẹ́gẹ́ bi oníròrí àti bí ènìyàn tó mọ nǹkan tó nígbàgbọ́ nínú rẹ̀ tó sì ń ṣiṣẹ́ tọ àwọn nǹkan tó máa ń dùn wọ́n nínú jù.
Ṣùgbọ́n òtítọ́ ni wí pé díẹ̀ nínú wa ló ní àǹfààní láti ṣe ìyẹn.
Ní báyìí, mi ò le sọ ti gbogbo ènìyàn, ṣùgbọ́n èyí jẹ́ pàáp̀àá òtítọ́ fún ọ̀dọ́ akọṣẹ́mọṣẹ́ aṣíkiri bíi tèmi.   
Ìdí tí èyí fi jẹ́ òdodo ní nǹkan ṣe pẹ̀lú àwọn ìtàn tí àwùjọ ti fín gbá wa nínú ìròyìn, níbi iṣẹ́ àti àwọn ohùn líle tó ń bíni nínú wọ̀nyẹn nínú orí wa.  
Torí náà ìtàn wo ni mò ń tọ́ka sí?
Ó dáa, awọn méjì kan máa ń wá sórí ẹ̀mí tí ó bá di ọ̀rọ̀ àwọn aṣíkiri.
Àkọ́kọ́ ni èrò nípa àwọn òṣìṣẹ́ aṣíkiri. 
Ẹ mọ̀, àwọn ènìyàn tí wọ́n máa ń wá iṣẹ́ wá sí orílẹ̀-ède US gẹ́gẹ́ bi lébírà, tàbí òsìṣẹ́ orí oko, afọbọ́. 
Ẹ mọ̀, àwọn nǹkan tí àwá lè rí gẹ́gẹ́ bi iṣẹ́ tí owó-iṣẹ́ rẹ̀ kéré ṣùgbọ́n àwọn aṣíkiri?
Àǹfààní gidi nìyẹn.
Àwọn ìròyìn lásíkò yìí ti sọ gbobo nǹkan yẹn di àmúdijú díẹ̀.
Ẹ lè sọ wí pé ó ti jẹ́ kí àjọṣepọ̀ láàárín àwọn ọmọ ilẹ̀ America àti àwọn aṣíkiri di àmúdijú.
Gẹ́gẹ́ bí àgbà-ọ̀jẹ̀ nípa àwọn aṣíkiri George Borjas yóò ti ṣe sọ ọ́, ó dàbi ẹni pé ilẹ̀ America fẹ́ àwọn òṣìṣẹ́, ṣùgbọ́n síbẹ̀, ó dàrú mọ́wọn lójú nígbà tí wọ́n rí àwọn ènìyàn dípò bẹ́ẹ̀.
Mò ń sọ nípa pé, abínibí ni pé àwọn ènìyàn fẹ́ tirika láti nílé lórí kí wọ́n sì gbé ìgbeayé gidi, àbí? 
Fún àwọn ìdí tó fojú hàn, ìtàn yìí ti ń sín mi níwín díẹ̀.
Ṣùgbọ́n kì í ṣe òhun nìkan.
Ìtàn mìíràn tí màá sọ nípa rẹ̀ jẹ́ nípa èrò àwọn aṣíkíri-alágbára.
Ní ilẹ̀ America, a fẹ́ràn láti sọ àwọn aṣíkiri-alágbára di òòṣà-àkúnlẹ̀bọ gẹ́gẹ́ bi àrokò tó yẹ fún àṣeyọrí ilẹ̀ America.
Mo dagbà lẹ́ni tó ń nífẹ̀ sí àwọn aṣíkiri-alágbára, nítorí ìṣẹ̀mi wọn ṣe ìrànwọ́ fún àlá mi ó sì fúnmi nírètí.
Ìṣòro tó wà pẹ̀lú ìtàn yìí ni wí pé ó tún dàbi ẹni pé wọ́n ń ṣọ́ àwọn tí wọn ò láṣeyọrí tàbí tí wọn ò rí ṣe lọ́nà yẹn.   
Fún àìmọye ọdún, mo bára mi ní àwọn ọ̀nà tó dàbi ẹni pé wọ́n ń gbóríyìn fún aṣíkiri kan nígbà tí wọ́n sọ ìkejì dí aṣebi.  
Mò ń sọ nípa pé, ṣé ìfarajìn àwọn òbí mi ò tó ni?
Ṣé ọ̀títọ́ pé bàbá mi wálé láti ilé-iṣọ̀pọ̀ àlùrọ tí eruku àlùrọ bòó, ṣé ìyẹn ò lágbára tó?
Ẹ má ṣìmí gbọ́, mo ti ro ìtàn méjééjì dé ìpele kan, ní ọ̀nà tó pọ̀, rírí àṣeyọrí àwọn akọni mi, ó ti tìmí láti ṣe bẹ́ẹ̀.
Ṣùgbọ́n àwọn ìtàn méjéjì yìí ní akùdé ní àwọn ọ̀nà tí wọ́n fi ń ba ìjẹ́ ọmọ ènìyàn àwọn èyàn jẹ́ tí wọn ò bá yẹ ní ìmọ kan tàbí ní àwọn ọ̀nà kan
Èyí sì ti ṣàkóbá fún àwòran ara mi, nítorí mo bẹrẹ̀ síní tako àwọn èrò wọ̀nyí nítorí irú ẹnìyàn tí àwọn òbí mi jẹ́ àti ẹni tí mo jẹ́, mo bẹ̀rẹ̀ síní rò ó, “Ṣé mò ń ṣe tó láti dáààbòbo ẹbí mi àti àwùjọ mi lọ́wọ́ àìṣedédé tí à ń ní lójoojúmọ́?
 “ Kí ló dé tí mo yàn láti “tà” nígbà tí mò ń wo wàhálà bó ṣe ń ṣẹlẹ̀ níwájú mi?
Ní báyìí, ó gbàmí lásíkò púpọ̀ láti ṣe àdéhùn pẹ̀lú ìpinnu mi. 
Mo ní láti dúpẹ́ lọ́wọ́ àwọn ènìyàn tí wọ́n ń ṣe agbátẹrù Etò Ẹ̀kọ́ Òfẹ́ Hispanic, tàbí HSF, fún ìfọwọ́sí ìgbésẹ̀ yìí láti ìbẹ̀rẹ̀.
Àti ọ̀nà tí HSF -- àjọ kan tó ń tiraka láti ran àwọn akẹ́kọ̀ọ́ lọ́wọ́ láti ṣe àṣeyọrí ilé-ẹ̀kọ́ gíga nípasẹ̀ ìgbani nímọ́ràn àti ètò ẹ̀kọ́ ọ̀fẹ́ -- ọ̀nà tí wọ́n ti gbà láti ṣe ìsilẹ̀ ààbalẹ̀-ọkàn, pẹ̀lú sísọ nǹkan tó tó jọ ọ́ gidi gan-gan.
Nǹkan tí ẹ lérò pé ẹ ti gbọ́ tẹ́lẹ̀ ní ìṣẹ̀jú díẹ̀ àkọ́kọ́ lẹ́yìn tí ẹ ti wọ ọkọ̀ òfuurufú.
Fún ìṣẹ̀lẹ pàjáwírì, ẹ kọ́kọ́ wọ ìbòjú èémí-àmísínú yin ná kí ẹ tó máa ran àwọn tí wọ́n rọkiriká yín lọ́wọ́.
Báyìí ó yémi pé èyí túmọ̀ sí oríṣiríṣi nǹkan sí oríṣiríṣi ènìyàn.
Ṣùgbọ́n fún èmi, ó túmọ̀ sí wí pé àwọn aṣíkiri ò lè wọn ò sì ní yẹ nínú ìtàn Kankan láyéláye, nítorí ọ̀pọ̀lọpọ̀ wa kọ̀ ń bá afẹ́fẹ́ rìn ni, à sì ń gbìyànjú láti yè.    
Bó tilẹ̀ jẹ́ wí pé àwọn ènìyàn lè wà tí wọ́n ti lọ síwájú láyé pẹ̀lú ìbòjú èémí-àmísínú wọn tí wọ́n sì farapamọ́ sáyè kan, ó dájú wí pé àwọn mìíràn yóò wà tí wọ́n ṣì ń tiraka láti wọ tiwọn kí wọ́n tiẹ̀ tó ronú nípa ríran àwọn tí wọ́n rọkiriká wọn lọ́wọ́.   
Báyìí, ẹ̀kọ́ yìí ṣiṣẹ́ fún mi, nítorí awọn òbí mi, nígbà tí àwọ́n ń fẹ́ kí a lè ṣàmúlò àwọn àǹfààní ní ọ̀nà tí a ò ní àǹfààní láti ṣe irú rẹ̀ rí nibò mìíràn -- mò ń sọ nípa pé, a wà ní ilẹ̀ America, gẹ́gẹ́ bí ọmọdé, èyí ń jẹ́ kí n ní àwọn àlá asíni níwín, onípinnu tó tóbi fún bí ọ̀jọ́ iwájú mi yóò ṣe rí.
Ṣùgbọ́n ọ̀nà tí gbogbo àgbáyé ń gbàá rí àwọn aṣíkiri, ó ń ṣàkóbá púpọ̀ ju àwọn ìtàn tí wọ́n ń gbé nínú rẹ̀ lọ. 
Ó tún nípa lára ọ̀nà tí òfin àti àwọn ètò lè sàkóbá fún àwọn àwùjọ, àwọn ẹbí àti àwọn ènìyàn.
Mo mọ eléyìí tààrà, nítorí àwọn òfin àti ètò wọ̀nyí, ó dáa, wọ́n máa ń tú ẹbí ká, wọ́n sì mú kí àwọn òbí mi padà sí orílẹ̀-ède Mexico. 
Ní ọmọ odún mẹ́ẹ̀dógún, èmi àti àbúrò mi ọkùnrin ọmọ ọdún mẹ́jọ, a bárawa ní  àwa nìkan láaìsí ìtọ́sọ́nà tí àwọn òbi wa máa ń fún wa ní gbogbo ìgbà.    
Pẹ̀lú pé a jẹ́ ọmọ ilẹ̀ America, àwa méjééjì dàbi ẹni tó rí ìjákulẹ̀ pẹ̀lú nǹkan ti a ti mọ̀ tẹ́lẹ̀ pé ilẹ̀ àǹfààní ni. 
Ní báyìí, ní ọ̀sẹ̀ tó tẹ̀lé èyí tí àwọn òbí mi padà sí orílẹ̀-ède Mexico, nígbà tí ó hàn kedere pé wọn ò nílè padà wá, mo ní láti máa wo bí àbúrò mi ọmọ ọdún mẹ́jọ ṣe kúrò nílé-ẹ̀kọ́ kó lè wà pẹ̀lú ẹbí rẹ̀.    
Ní àsìkò yìí kan náà, mò ń rò ó bóyá pípadà yóò ṣe àtìlẹyìn fún ìfarajìn àwọn òbí mi.  
Mo ṣáà yí àwọn òbí mi lọ́kàn padà pé kí wọ́n jẹ́ kí n dúró, láìlè fún wọn ní ìdánilójú pé màá rí ibìkan láti gbé tàbí pé màá wà lálàáfíà.
Ṣùgbọ́n di òní, mi ò ní gbàgbe bó ṣe le tó láti sọ pé ó dábọ̀ láyéláyé.
Mi ò sì ní gbàgbe bó ṣe le tó láti máa wo àbúrò mi bó ṣe ń yọ́bọ́rọ́ lọ́wọ́ wọn bí mo ṣe ń juwọ́ síwọn láti ẹ̀gbé kejì ilẹ̀kùn onírin. 
Ní báyìí, kò ní mópọlọ dání láti gbóríyìn fún àfojúsùn gẹ́gẹ́ bi èrèdí kan ṣoṣo tí mo fi ṣàmúlò ọ̀pọ̀lọpọ̀ àǹfààní láti ọjọ́ náà.   
Mò ń sọ nípa pé, mo lórí lọ́wọ́ ni, mo sì fẹ́ kí ẹ mọ̀ bẹ́ẹ̀.
Nítorí ká sọ̀rọ̀ pẹ̀lú ìṣirò, àwọn akẹ́kọ̀ọ́ tí ò nílé tàbí tí wọ́n gbé ìgbeayé tí ò ṣe déédéé, ó dáa, wọn kìí fi bẹ́ẹ̀ figa-gbága ní ilé-ẹ̀kọ́ gíga.
Ṣùgbọ́n mo máa ń rò ó wí pé nítorí àwọn òbí mi nígbàgbọ́ láti fimí sílẹ̀ ló jẹ́ kín nígboyà àti agbára láti ṣàmúlò àǹfààní kódà nígbà tí kò dámilójú tàbi pé mi ò peregedé.
Ní báyìí, a ò lè parọ́ pé kò sí ẹ̀jẹ́ fún gbígbé ìgbeayé àla ilẹ̀ America. 
Ẹ ò nílò láti jẹ́ aṣíkiri tàbí ọmọ aṣíkiri láti mọ ìyẹn.
Ṣùgbọ́n mo mọ ìyẹn báyìí, mò ń gbé nǹkan tó súnmọ́ nǹkan tí àwọn òbí mi rí gẹ́gẹ́ bi àla America wọn.
Nítorí bí mo ṣe ń kẹ́kọ̀ọ́ jáde ní ilé-ẹ̀kọ́, mo gbé àbúrò mi wá sí orílẹ̀-ède United States láti gbé pẹ̀lú mi, kí ohun náà, bákan náà, lè ṣiṣẹ́ tọ ẹ̀kọ rẹ̀.
Síbẹ̀, mo mọ̀ wí pé gbígbé àbúrò mi padà wá máa le.
Mo mọ̀ wí pé yóò le láti ṣe ìdọ́gba àwọn ìbéèrè àti ìwa-akọ́ṣẹ́mọṣẹ́ tí wọ́n ń retí  látọ̀dọ onísẹ́ ipele-ìwọlé àti ṣíṣẹ̀tọ́ fún ọmọ kan tó ní àlá àti ìpinnu tirẹ̀. 
Ṣùgbọ́n tí ẹ bá lè ronú bóṣe dùn tó láti jẹ́ ọmọ ọdún mẹ́rìn-lé-lógún, tí mo wa ní òpin ìjẹ́ ọ̀dọ́ mi, tí mò ń gbé ní New York, pẹ̀lú alájọgbé tó ń bẹ lábẹ́ ogún ọdún oníbẹ́rù tó kórìra abọ́ fífọ̀.
Èyí tó burú jù.
Ṣùgbọ́n nígbà tí mo rí àbúrò mi tó ń kẹ́kọ̀ọ́ láti jẹ́ agbenusọ fún ara rẹ̀, nígbà ti mo ri pé inú rẹ̀ ń dùn nípa kílásì rẹ̀ àti ilé-ẹ̀kọ́ rẹ̀, mi ò ṣeyèméjì kankan.
Torí mo mọ̀ pé ìgbeayé tó yátọ̀, tó rewà tó sì jẹ́ àǹfààní tí mò ń gbé lọ́wọ́ yìí ni ìdí tóòtọ́ tí mo fi pinnu láti ṣiṣẹ́ tọ iṣẹ́ kan tí yóò bá èmi àti ẹbí mi wá owó geere.  
Mi ò mọ̀ nígbà náà, ṣùgbọ́n láàárín odún mẹ́jọ tí mo fi gbé láìsí ẹbi mi yẹn, mo wọ ìbòjú èémí-amísínú mi mo sì gbájúmọ́ ìmóríbọ́. 
Láàárín ọdún mẹ́jọ yẹn, mo ní láti máa wo ìnira àti ọgbé tó fà fún ẹbí mi láti pínyà láìlè ṣe nǹkankan.
Nǹkan tí àwọn ọkọ̀-òfuurufú ò ní sọ fún yín ni wí pé wíwọ ìbòjú èémí-amísínú yín lákọ̀kọ́ nígbà tí ẹ bá ń wo àwọn tí wọ́n rọkiriká yín tí wọ́n ń tiraka -- ó gba ìgboyà. 
Ṣùgbọ́n kí ènìyán lè ní ìmáradúró nígbà mìíràn ni ọ̀nà kan ṣoṣo tí a lè fi ran àwọn tí wọ́n rọkiriká wa lọ́wọ́.
Ní báyìí orí mi sọre pé mo wà ní àyè kan ti mo lè ṣe ìrànlọ́wọ́ fún àbúrò mi kó lè ní ìgboyà kó si gbaradì láti kojú ohun-kóhun tó bá yàn láti ṣe léyìn ẹ̀.
Ṣùgbọ́n mo tún mọ̀ wí pé mo wà nípò àǹfààní yìí, mo sì tún ní ojúṣe láti ríi dájú pé àwùjọ mi rí àyè níbi ti wọ́n ti lè rí ìtọ́sọ́nà, àǹfààní àti ìrànlọ́wọ́. 
Mi ò lè sọ wí pé mo mọ ibi tí ìkọ̀ọ̀kan nínú yín wà nínú ìrìnàjo yín nínú ayé, ṣùgbọ́n mo mọ̀ wí pé àgbáyé wa jẹ́ èyí tí yóò dàgbàsókè nigbà tí oríṣiríṣi ohùn bá parapọ̀.
Ìrètí mi ni wí pé ẹ máa rí ìgboyà láti wọ ìbòjú èémí-amísínú yín nígbà tí ẹ bá nílò rẹ̀, pé ẹ ó sì rí agbára láti ran àwọn tó wà láyìká yín lọ́wọ́ tí ẹ bá lè ṣe bẹ́ẹ̀. 
Ẹ ṣeun.
Irìnàjo afẹ́ sí ilé-ìwòsàn ní orílẹ̀-ède Nigeria.
Láti fi gbogbo rẹ̀ sí ọ̀gangan ipò, àti láti fún yín ní ìpìlẹ ibi tí a ti ń bọ̀, kí ọ̀pọ̀lọpọ̀ nkan tí mo máa sọ, àti àwọn nǹkan tí mo máa ṣe -- tàbí àwọn nǹkan tí mo máa sọ fún yín pé mo ti ṣe -- ẹ ó mọ ìdí àti bí mo ṣe rí ìwúrí láti dé ibi tí mo wà.
Mo kẹ́kọ̀ọ́ jáde ní ilé-ẹ̀kọ́ mẹ́wàá Cleveland, Ohio, ọdún 1975
Gẹ́gẹ́ bí àwọn òbí mi ṣe ṣe nígbà tí wọ́n parí ẹ̀kọ́ nílẹ̀-òkèèrè, a padà sílé.
Mo parí ẹ̀kọ fásitì, mo gba oyè àkọ̀kọ́ nínú ìmọ̀-ìṣègùn, ọdún 1986.  
Nígbà tí mo máa fi di akẹ́kọ̀ọ́ nídìí iṣẹ́, tipátipá ni mo fi lè ṣàmójútó ọkọ̀ ọlọ́dún mẹ́tàlá ìyá mi -- mo sì jẹ́ oníṣègùn-òyìnbó tó ń gbowó.
Èyí l’ó mú wa dé ìdí tí ọ̀pọ̀lọpọ̀ wa, tí a jẹ́ akọ́ṣẹ́mọṣẹ́, ní báyìí, gẹ́gẹ́ bí wọ́n ṣe sọ, wà nílẹ̀ òkèèrè 
Ní báyìí, ṣé a ó sọ ìyẹn di nǹkan aláìyípadà ni, níbi tí wọ́n ti kọ́ wa, a sì kúrò, a ò sì padà?
Bóyá bẹ́ẹ̀kọ́, kí n lérò wí pé kò rí bẹ́ẹ̀ -- nítorí kì í ṣe ìran tèmi nìyẹn. 
Ó dára, fún òdiwọ̀n tó dára, ibi tí orílẹ̀-ède Nigeria wà lórí àwòran ilẹ̀ Adúláwọ̀ nìyẹn, níbẹ̀ yẹn ni agbègbe Delta tó dámilójú pé gbogbo wa lati gbọ́ nípa rẹ̀. 
Wọ́n ń jí àwọn ènìyàn gbé, níbi tí epo ti ń wá, epo tó ṣe wí pé nígbà mìíràn mo rò wí pé ó ti sínwa níwín.
Ṣùgbọ́n, òṣì alágbára: ìdàndán àsúnsí yìí jẹ́ ti ìdánilẹ́kọ̀ọ́ kan tí mo ṣe ní kòpẹ́ yìí.  
org ń sọ ìtàn nípa àlàfo tó wà láàárín ilẹ̀ Adúláwọ̀ àti àwọn tókù lágbàyé nípa ìtọ́jú ìlera.
Ó panilẹ́rìn gidi gan-an.
Ènìyàn mélòó lẹ lérò pé ó wà nínú kabúkabú yẹn?
Ẹ gbà á gbọ́ tàbí bẹ́ẹ̀ kọ́, ọkọ̀-akérò kan nìyẹn lórílẹ̀-ède Nigeria.
Olú ìlú náà -- ó dáa, ibi tó jẹ́ olú-ìlu orílẹ̀-ède Nigeria tẹ́lẹ̀ -- Èkó, kabúkabú kan nìyẹn, ọlọ́pàá sì wà nínú wọn. 
Torí náà, ẹ sọ fún mi, ọlọ́pàá mélòó lẹ lérò pé ó wà nínú kabúkabú yìí?
Báyìí ńkọ́?  
Nítorí náà, nígbà tí irú àwọn ènìyàn báyìí -- àti, ẹ gbà mí gbọ́, kì í ṣe ọlọ́pàá nìkan ni wọ́n ń lo àwọn kabúkabú wọ̀nyí ní Èkó.
Gbogbo wa ni.
Mo ti wà nínú ọ̀kan nínú àwọn wọ̀nyí rí, mi ò sì ní akoto, bákan náà. 
Ó sì ránmi léti nípa èrò nǹkan tó sẹlẹ̀ nígbà tí ọ̀kan nínú wa lórí ọkọ̀-akérò bí èyí jábọ́, ó ní ìjàmbá ó sì nílò ilé ìwòsàn. 
Ẹ gbà á gbọ́ tàbí bẹ́ẹ̀ kọ́, àwọn kan nínú wa máa ń móríbọ́.
Àwọn kan nínú wa máa ń bọ́ nínú ewu ibà-ìgbóná; a máa ń móríbọ́ nínú àrùn kògbóògùn AIDS.
Bí mo ṣe máa ń sọ fún ẹbí mi, tí ìyàwó mi ṣe máa ń ránmi léti ní gbogbo ìgbà, “ò ń fi ẹ̀mi araà rẹ wéwu, ṣé o mọ̀, ní gbogbo ìgbà tí o bá lọ sí orílẹ̀-èdè yẹn.
Òtítọ́ l’ó sì sọ. 
Nígbà gbogbo tí ẹ bá lọ síbẹ̀, ẹ mọ̀ pé tí ẹ bá nílò ìtójú tí ó ṣe pàtàkì -- èyíkéyìí ìtọ́jú tí ó nílò ìdáhùn sí pàtàkì -- tí ẹ bá ní ìjàmbá – tó ṣe wí pé wọ́n pọ̀, ìjàmbá wà níbi gbogbo -- níbo ni wọ́n máa ń lọ?
Níbo ni wọ́n máa ń lọ nígbà tí wọ́n bá nílò ìrànlọ́wọ́ fún irú nǹkan báyìí?
Mi ò sọ wí pé dípò kí, mò ń sọ wí pé àti, àrùn AIDS, ikọ́-àwúgbẹ, ibà ọ̀rẹ̀rẹ̀, ibà pọ́njúpọ́ntọ̀ -- oǹkà rẹ̀ tẹ̀síwájú.  
Mò ń sọ wí pé, níbo ni wọ́n ń lọ nígbà tí wọ́n dà bíi tèmi?
Bí mo bá padà lọ sílé -- tí mo sì ń ṣe oríṣiríṣi nǹkan, mo ń ṣe olùkọ́ni, mo ń gbaradì -- ṣùgbọ́n mo kó ọ̀kan nínú àwọn nǹkan wọ̀nyí, tàbí ọ̀kan nínú àwọn wọ̀nyí dá mi gúnlẹ̀, níbo ni wọ́n máa lọ?   
Kíni ipa ọrọ̀-ajé nígbà tí ọ̀kan nínú wọn bá kú tàbí di aláàbọ̀-ara?  
Mo rò wí pé ó ṣe pàtàkì.
Ibi tí wọ́n máa ń lọ nìyí.
Àwọn wọ̀nyí ò kí ń ṣe àwòrán àtijọ́ wọn ò sì kí ń ṣe láti àwọn àyè tí wọ́n ti lò bàjẹ́ -- ilé-ìwòsàn ńlá lèyí.
Ní tòótọ́, láti ilé-ìwòsàn ìkẹ́kọ̀ọ́ ìmọ̀ ìṣègùn ńlá kan ní orílẹ̀ ède Nigeria ló ti wá.  
Ìyẹn ò tíì pé ọdún kan, nínú yàrá iṣẹ́ abẹ.
Àwọn irinṣẹ́ abẹ nìyẹn ní orílẹ̀-ède Nigeria. 
Ṣé ẹ rántí gbogbo epo yẹn?
Bẹ́ẹ̀ ni, mo tọrọ àforíjì pé màá dẹ́rùba àwọn kan nínú yín, ṣùgbọ́n mo rò wí pé ẹ nílò láti rí èyí.
Ilẹ̀ẹ́lẹ̀ nìyẹn, ṣó yé?
Ẹ lè sọ wí pé díẹ̀ nínú àwọn yìí jẹ́ ètò-ẹ̀kọ́. 
Ẹ lè sọ wí pé ìmọ́tótó ni.
Mi ò sọ wí pé òṣì ni.
Mò ń sọ wípé a nílò ju, ẹ mọ̀, òògùn àjẹsára, ibà, ìsọdọ̀lẹ àjẹsára, nítorí mo fẹ́ gba ìtọ́jú ní ilé-ìwòsàn tó dántọ́ tí nǹkankan bá ṣẹlẹ̀ sí mi níbẹ̀ yẹn 
Ní tòótọ́, nígbà tí mo bá bẹ̀rẹ̀ sí sáré káàkiri tí mò ń sọ pé, “Hey, ọmọkùnrin àti ọmọbìnrin, onímọ̀ nípa ààrun ọkàn niyín ní orílẹ̀-ède US, ǹjẹ́ ẹ lè tẹ̀lé mi padà sílé ká lọ ṣe iṣẹ́ pátàkì kan?
“ Mo fẹ́ kí wọ́n rò ó wí pé, “Ó dáa ìrètí díẹ̀ wa.
Ní báyìí, ẹ wo ìyẹn.
Ẹ̀rọ atunilára nìyẹn. 
Iṣẹ́ mi gangan nìyẹn, àbí?
Òògun atunilára àti ìtọ́jú alágbára -- ẹ wo àpamọ́ yẹn?
Wọ́n ti lẹ̀ ẹ́ pẹ̀lú téépù débi wí pé a dẹ́kun ìlo rẹ̀ ní orílẹ̀-ède US
Ẹ gbà mí gbọ́, àwọn àwòran nǹkan tó ń ṣẹlẹ̀ lọ́wọ́ nìwọ̀nyí.
Ní báyìí, tí nǹkan bí irú eléyìí, tó ti ṣẹlẹ̀ ní orílẹ̀-ède US, ibi tí a máa ń lọ nìyẹn.
Ẹ̀ka ìtọ́jú alágbára tí mo ti ń ṣiṣẹ́ nìyí.
Ó dára, ìdàndán àsúnsí kan rè é láti ìdánilẹ́kọ̀ọ́ kan tí mo ṣe nípa ẹ̀ka ìtọ́jú alágbára ní orílẹ̀-ède Nigeria, a máa ń tọ́ka sí i bí ẹ̀fẹ̀ gẹ́gẹ́ bi “Ibanilérù Oníyebíye.
“ Nítorí ó banilérù ó sì wọ́n, ṣùgbọ́n a nílò láti ní i, só yé?
Nítorí náà, àwọn ìṣòro náà nìwọ̀nyí.
Kò sí ẹ̀bùn kankan fún sísọ nǹkan tí àwọn ìṣòro náà jẹ́ fún wa, àbí ó wà?
Mo rò wí pé gbogbo wa la mọ̀.
Ọ̀pọ̀lọpọ̀ olùdánilẹ́kọ̀ ṣíwájú àti lẹ́yìn mi máa sọ àwọn ìṣòro tó tún pọ̀ fún wa. 
Díẹ̀ nínú wọn ni nìwọ̀nyí.
Nítorí náà, kíni mo ṣe?
Ibi à ń lọ la dé yìí -- à ń lọ ṣe iṣẹ́ pátàkì kan.
A fẹ́ lọ ṣe iṣẹ́ abẹ ọkàn.
Èmi nìkan ni mo jẹ́ ọmọ ilẹ̀ Britain, nínú ikọ̀ ẹlẹ́ni mẹ́sàn àwọn oníṣẹ́-abẹ ọkàn ilẹ̀ America, àwọn olùtọ́-ilé-ìwòsàn onímọ̀ nípa ọkàn, àwọn olùtọ́-ilé-ìwòsàn onímọ̀ nípa ìtọ́jú alágbára.   
Gbogbo wa la jáde lọ ṣe iṣẹ́ pátàkì a sì ti ṣe mẹ́ta nínú wọn di àsìkò yìí.
Bóyá ẹ ò mọ̀, mo nígbàgbọ́ nínú iṣẹ́ pátàkì, mo máa ń nígbàgbọ́ nínú ìrànwọ́ mo sì máa ń nígbàgbọ́ nínú ìtọrẹ àánú.
Wọ́n ní àye wọn, ṣùgbọ́n níbo ni wọ́n máa ń lọ fún àwọn nǹkan tí a sọrọ̀ nípa rẹ̀ ṣíwájú wọ̀nyẹn? 
Nítorí kìí ṣe gbogbo ènìyàn ni yóò jẹ àǹfààní iṣẹ́ pátàkì náà.
Ìlera l’ọrọ̀, nínú ọ̀rọ Hans Rosling.
E ó lọ́rọ̀ kíákíá tí ẹ bá kọ́kọ́ wà lálàáfíà.
Nítorí ńà, àwa rè é, iṣẹ́ pátàkì.
Wàhálà ńlá.
Iṣẹ́-abẹ ọkàn ní orílẹ̀-ède Nigeria -- wàhálà ńlá. 
Mike nìyẹn, Mike jáde síta láti Mississippi. 
Ṣe ó jọ wí pé inú rẹ̀ ń dùn? 
Ọjọ́ méjì ló gbàwá láti ṣe àto àyè náà, ṣùgbọ́n hey, ẹ mọ̀, a ṣiṣẹ́ lórí rẹ̀.
Ṣé ó jọ pé inú rè ń dun?
Bẹ́ẹ̀ ni, ìyànjú ìmọ̀ ìlera tí alága ìgbìmọ̀ náà sọ nìyẹn, “Bẹ́ẹ̀ ni, mo sọ fún yín, e ò nílè ṣe é, ẹ ò lè ṣe eléyìí, mo kọ̀ mọ́ bẹ́ẹ̀ ni.  
“ Ẹ wò ó, onímọ̀-ẹ̀rọ tí a ní nìyẹn.
Bẹ́ẹ̀ ni, ìwọ tẹ̀síwájú, ṣó yé?
Mo mú u tẹ̀lé mi -- onímọ̀-ẹ̀rọ nípa ìtunilára -- wá pẹ̀lú mi láti orílẹ̀-ède US
Bẹ́ẹ̀ ni, jẹ k’á lọ yanjú kiní yìí
Ẹ wò ó, ọ̀kan nínú àwọn ìṣòro tí a ní lórílẹ̀-ède Nigeria àti ilẹ̀ Adúláwọ̀ lápapọ̀ nìyẹn.
A gba ọ̀pọ̀lọpọ̀ àwọn irinṣẹ́ tí wọ́n ṣe ìkójọ rẹ̀.
Àwọn irinṣẹ́ tí ò wúlò mọ́, àwọn irinṣẹ́ tí ò fi bẹ́ẹ̀ ṣiṣẹ́, tàbí tó ṣiṣẹ́ ṣùgbọ́n tí ẹ ò lè tunṣe.
Kò sí nǹkankan tó burú nínú ìyẹn, tí a bá ti ń ríi lò tí a sì tẹ̀síwájú.
Ṣùgbọ́n a ní ìsọ̀ro pẹ̀lu rẹ̀
A ní ìṣòro tó lágbára níbẹ̀.
A ní láti bọ́ sórí ẹ̀rọ ìbánisọ̀rọ̀.
Ọkùnrin yìí máa ń wà lórí èrọ̀ ìbánisọ̀rọ̀ ní gbogbo ìgbà ni.
Kí la fẹ́ ṣe báyìí?
Ó dàbi ẹni wí pé àwọn ará ilẹ̀ America wọ̀nyí wà níbí bẹ́ẹ̀ sì ni, ọmọ ilẹ̀ Britain kan, kò sì ní ṣe nǹkankan -- ó rò wí pé ọmọ ilẹ̀ Britain lòun lóòótọ́, ọmọ orílẹ̀-ède Nigeria sì ni o, mo ṣè ronú nípa ìyẹn ni.
A pàpà jẹ́ kó ṣiṣẹ́, ododo ni, ṣùgbọ́n ìkan nínú àwọn wọ̀nyí ni.  
Kódà ó ti darúgbó ju èyí tí ẹ rí lọ.
Ìdí tí mo fi ní àwòrán yìí níbí, X-ray yìí, ni láti sọ ibi àti bí a ṣe ń wo fọ́tò àyà fun yín. 
Ǹjẹ́ ẹ lè rí ibi tí iyẹn wà?
Orí i fèrèsé kan ló wà.
Mò ń sọ nípa pé, kíni àpóti ìwo àwòrán X-ray?
Ó dára, lásìkò yìí gbogbo rẹ̀ ti wà lórí PAX ṣá.
Ẹ wo X-ray yín lórí ẹ̀ro agbàwòrán-tàn tí ẹ sì ṣe nǹkan pẹ̀lú wọn, tí ẹ sì fi wọ́n ránṣẹ́ lórí ẹ̀ro. 
Ṣùgbọ́n a ṣì ń lo X-ray, ṣùgbọ́n a ò tiẹ̀ ní àpótí ìwò! A sì ń ṣe iṣẹ́ abẹ ọkàn.
Ó dára, mo mò pé kì í ṣe àrùn ìsọdọ̀lẹ àjẹsára, mo mọ̀ pé kì í ṣe ibà, ṣùgbọ́n a ṣì nílò kiní yìí.  
Oh bẹ́ẹ̀ ni, gbohùngbohùn -- èyí wà láti jẹ́ kí àwọn ọmọ náà wà ní ìgbaradì àti kí àwọn àgbàlagbà náà wà ní ìgbaradì.
Àwọn ènìyàn ṣì nígbàgbọ́ nínú Voodoo.
Àrùn ọkàn, VSD, ihò inú ọkàn, àmì-àìsàn-mẹ́rin.
Ẹ ṣì ma rí àwọn ènìyàn tí wọ́n nígbàgbọ́ nínú rẹ̀ wọ́n sì wá.
Ní ìdá 67 iye òyì-iná ara, tí ó yẹ ó jẹ́ bíi ìdá 97. 
Ipò rẹ̀, iṣẹ́-abẹ ọkàn tí ó ń fẹ́, ì bá ti di títọ́jú nígbà tí ó wà ní èwe. 
A ní láti ṣe àwọn wọ̀nyí fún àwọn àgbàlagbà.
Nítorí náà, a ṣe aṣeyọrí a sì ṣì ń ṣe é.
A ti ṣe mẹ́ta.
À ń pète òmíràn ní oṣù Agẹmọ ní àríwá orílẹ̀-èdè náà.
Nítorí náà, a ṣì ń ṣe iṣẹ́-abẹ ọkàn, ṣùgbọ́n ẹ lè rí ìyàtọ̀ láàárín gbogbo nǹkan tí a kó wọlé -- a kó gbogbo rẹ̀ wọlé ni, àwọn irinṣẹ́.
A ní ìbú-gbàámù nítorí àwọn tí wọn kò mọ àríṣá àwọn irinṣẹ́ náà ni wọ́n ṣe àgbékalẹ̀ rẹ̀. 
Àgbá òyì-iná náà ò ṣiṣé dáadáa tó.
Ṣùgbọ́n mélòó ni a ṣe ní àkọ́kọ́?
A ṣe iṣẹ́-abẹ ọkàn fún aláìsàn méjìlá ní àṣeyọrí. 
Aláìsàn wa àkọ́kọ́ rèé, látinú yàrá ìtọ́jú alágbára, ẹ wo àga yẹn, ṣó yé?
Nǹkan tí mò ń sọ rè é nípa ìmọ̀-ẹ̀ro tó yẹ.
Nǹkan tó ń ṣe nìyẹn, rírọ ibùsùn nítorí ibùsun náà ò ṣiṣẹ́.
Ǹjẹ́ ẹ ti rí ọ̀kan nínú àwọn wọ̀nyí rí tẹ́lẹ̀?
Kò ṣe pàtàkì, ó ṣiṣẹ́.
Ó dámi lójú pé gbogbo yín lẹ ti rí tàbí gbọ́ èyí tẹ́lẹ̀: “Àwa, tí a ní ìfẹ́, ti ń ṣe púpọ̀ pẹ̀lú díẹ̀ fún ìgbà pípẹ́ -- (àtẹ́wọ́) -- a ti kẹ́sẹjárí láti ṣe nǹkan yòóhùn láìní nǹkankan.  
Ẹ ṣeun. 
Àwọn ọ̀nà-àbáyọ alálòpẹ́ -- ilé-iṣẹ́ mi àkọ̀kọ́ rè é.
Ìpinnu kan ṣoṣo yìí ni láti pèse àwọn nǹkan tí mo rò wí pé a ń ṣe àfẹ́kù rẹ̀. 
Nítorí náà, a fi ọwọ́ mi sínú àpò mi a sì sọ wí pé, “ẹ̀yin tèmi, ẹ jẹ́ ká ra nǹkan. 
Ẹ jẹ́ ká lọ dá ilé-iṣẹ́ kan sílẹ̀ tí yóò máa kọ́ àwọn ènìyàn, dáwọn lẹ́kọ̀ọ́, fún wọn ní àwọn irinṣẹ́ tí wọ́n nílò láti máa tẹ̀síwájú.
Àpẹẹrẹ gidi kan nìyẹn.
Lọ́pọ̀ ìgbà nígbà tí ẹ bá ra ẹ̀rọ-atẹ́gùn ní ilé-ìwòsàn kan, ẹ ó ra ti ọmọdé lọ́tọ̀ ni, ẹ ó sì ra òmíràn fún àgbéká.  
Eléyìí máa ṣe gbogbo rẹ̀, yóó sì ṣe é ní ìdajì owó náà kò sì nílò atẹ́gùn fífọn. 
Bí ẹ bá wà ní ilẹ̀ America tí ẹ ò sì mọ̀ nípa eléyìí, a mọ̀, nítorí a ti sọ ọ́ di ojúṣe wa láti ṣàwárí ìmọ̀-ẹ̀rọ tó yẹ fún ilẹ̀ Adúláwọ̀ – kíni wọ́n ná lọ́nà tó bójúmu, tó ṣiṣẹ́ náà, k’á sì tẹ̀síwájú.  
Ẹ̀rọ atunilára: agbàwòrán ọlọ́pọ̀-òdiwọ̀n, àwọn iná iṣẹ́-abẹ, òǹfà atẹ́gùn.
Ìwọ̀n kékeré t’ó wà níbí yìí -- ẹ rántí ìkìwọ̀èèkànpọ̀ alágbára méjìlá t’ó wà nínú ọkọ̀, t’ó máa ń fún nǹkan yín lágbára, nǹkan-kí-nǹkan, Game Boy, ẹ̀rọ-ìbánisọ̀rọ̀?
Bẹ́ẹ̀ gẹ́lẹ́ la ṣe ṣe ìṣelọ́jọ̀ àwọn ilé-ìtajà náà. 
Bẹ́ẹ̀ni, ó máa gba pátákó-igun-mẹ́rin agbára ìtànṣán-oòrùn.
Bẹ́ẹ̀ni pátákó-igun-mẹ́rin agbára ìtànsán-oòrùn máa fún-un lágbára.
Ṣùgbọ́n tí ẹ bá ní okùn-agbéná mànà-máná bákan náà, ó máa fún àwọn òkúta-agbanására t’ó wà nínú ibẹ̀ yẹn lágbára. 
Ṣé ẹ mọ nǹkan?
A ní àwọn agbagbára-iná-sára àfẹsẹ̀tẹ̀ kékeré náà, tí ẹ bá fẹ́.
Ṣé ẹ mọ nǹkan, tí gbogbo rẹ̀ ò bá ṣiṣẹ́, tí ẹ bá lè wá ọkọ̀ tí òkúta-agbanására rẹ̀ ṣì ń ṣiṣẹ́ tí ẹ sì tì í bọ̀ ọ́, yóó sì ṣiṣẹ́.  
Ẹ wá lè ṣe àtúnṣe sí i.
Ṣé iṣẹ́-abe eyín ni ẹ fẹ́? 
Iṣẹ́-abẹ àpapọ̀ lẹ fẹ́? 
Pinnu irú àwọn irinṣẹ́ tí ó tọ́, ṣe ìkópamọ́ rẹ̀ pẹ̀lú àwọn alálò-túnlò.   
Lọ́wọ́lọ́wọ́ yìí à ń ṣiṣẹ́ lórí èémí amísíta -- àgbékalẹ̀ èémí-àmísíta sí àye rẹ̀.
Ìmọ̀-ẹ̀rọ fún àgbékalẹ̀ èémí-amísíta ò jẹ́ tuntun.
Àkójọpọ̀ èémí-àmísíta ti di ìmọ̀-ẹ̀rọ àtijọ́.
Kíni tuntun, àti nǹkan tí a máa ní ní oṣù díẹ̀, mo lérò, ni ìníkàpá láti lo àwọn ẹ̀rọ agbára ìsọdọ̀tun kan náà yìí láti pèsè àti láti ṣẹ̀da èémí-amísíta sí àyè náà.
Síóláítì -- kìí ṣe tuntun -- síólítì máa ń yọ òyì-ilẹ̀ kúrò nínú atẹ́gùn òyi-ilẹ̀ sì jẹ́ ìdá méjì-dín-lọ́gọ́rin atẹ́gùn.
Bí ẹ bá yọ òyì-ilẹ̀ kúrò, kí ló kù?
Èémí- àmísíta, ó súmọ́ bẹ́ẹ̀.
Nítorí náà ìyẹn ò jẹ́ tuntun.
Nǹkan tí à ń ṣe ni ìṣàmúlò ìmọ̀-ẹ̀rọ yìí sí i.
Àwọn àwòmọ́ ìpìlẹ̀ ẹ̀rọ mi nìyìí, tàbí ẹ̀rọ wa. 
Nǹkan tó mú u yàtọ̀ ni nìyí.
Yàtọ̀ sí àwọn àmì-ẹ̀yẹ tí a gbà, ó mọ níwọ̀n wọ́n sì fi ọwọ́ rẹ̀ sànyà.  
Wọ́n ṣe ìforúkọsílẹ̀ rẹ̀, MHRA -- àti àmi CE, fún àwọn tí ò mọ̀, fún ilẹ̀ Europe, ó ṣe déédé pẹ̀lú FDA ní orílẹ̀-ède US. 
Bí ẹ bá ṣe àfiwé rẹ̀ pẹ̀lú àwọn nǹkan tó wà lọ́jà, ní ti owó, ní ti títóbi, rírọ̀rùn láti lò, àmúdijú.
Ọdún tó kọjá ni wọ́n ya àwòrán yìí. 
Àwọn yìí ni àwọn àwọn tí a jọ kẹ́kọ̀ọ́ jáde, ọdún 1986.
Ilé arákùrin yìí ní Potomac ni, fún àwọn tí wọ́n mọ Maryland dijú.
Àwa tí a wà níta pọ̀ gbogbo wa, láti yá díẹ̀ lọ́wọ Hans -- Hans Rosling, ènìyàn mi ni -- tí ìwọn àyọkà náà bá jẹ́ aṣojú nǹkan tó máa ń pe àkíyèsí jù, òun ni wàhálà.
Ṣùgbọ́n nǹkan tí a nílò nílẹ̀ Adúláwọ̀ ni ọ̀nà-àbáyọ tó yẹ fún ilẹ̀ Adúláwọ̀ -- tí a bá wo àṣa, tí a bá wo àwọn ènìyàn, tí a bá wo iye owó tí wọ́n ti gbà.
Àwọn ènìyan ilẹ̀ Adúláwọ̀, nítorí wọ́n máa fi ẹ̀mí ṣe é, mo rò bẹ́ẹ̀.
àìmọyẹ àti àìmọye díẹ̀ tó wà nísálẹ̀ yẹn, ìfarajìn ni. 
Ẹ ní láti ṣe é.
Àwọn ọmọ ilẹ̀ Adúláwọ̀ ní láti ṣe é, pẹ̀lú àjọṣepọ̀ gbogbo àwọn ènìyàn tókù.
Ẹ ṣeun.
Bí ìròyìn òfegè ṣe ń ṣọṣẹ́ gidi.
Mo fẹ́ sọ ìtàn kan fún yín nípa ọmọdébìnrin kan.
Ṣùgbọ́n mi ò lè sọ orúkọ rẹ̀ gangan fún yín.
Torí náà ẹ jẹ́ ká pè é ní Hadiza
Hadiza jẹ́ ọmọ ogún ọdún.
Ó lójútì, ṣùgbọ́n ẹlẹ́rìín ẹ̀yẹ ni tó sì máa ń mú kí ojú rẹ̀ gún régé.
Ṣùgbọ́n ó wà nínú ìnira àtìgbàdégbà.
Ó sì ṣe é ṣe kó jẹ́ wí pé yóó ma lògùn fún èyí tó kù nínú ìgbésí-ayé rẹ̀ ni.
Ṣé ẹ fẹ́ mọ ìdí rẹ̀?
Hadiza jẹ́ ọmọdébìnrin Chibok, ní ọjọ́ kẹrìnlá oṣù Igbe ọdún 2014, àwọn agbésùmọ̀mí Boko Haram jí i gbé.
Ó ráyè láti sá, bótilẹ̀ jẹ́ wí pé, pẹ̀lú fífò látinú ọkọ̀-akẹ́rù tó ń gbé àwọn ọmọdébìnrin náà ni.
Ṣùgbọ́n nígbà tó lulẹ̀, ó kán ara rẹ̀ lẹ́sẹ̀ méjééjì, ó ni láti wọ́ pẹ̀lu ikùn rẹ̀ láti sápamọ́ sínú ìgbo. 
Ó sọ fún mi pé ẹ̀rú bà òun wí pé àwọn Boko Haram máa padà wá fún òun
Ó jẹ́ ọ̀kan lára àwọn ọmọ mẹ́tà-dín-lọ́gọ́ta tí wọn yóò sá pẹ̀lu fífò bọ́lẹ̀ nínú àwọn ọkọ̀ akẹ́rù lọ́jọ́ yẹn
Ìtàn yìí, bó ṣe yẹ, ti fa rúkèrúdò káàkiri àgbáyé.
Àwọn ènìyàn bíi Michelle Obama, Malala àti àwọn tí wọ́n ti fohùn síta ní ìfẹ̀hónúhàn, ní bíi àsìkò kan náà -- mò ń gbé ní ìlu London lásíkò náà -- wọn rán mi láti ìlu London lọ sí Abuja láti gbé Àpérò Ọrọ̀-Ajé Àgbáyé tí orílẹ̀-ède Nigeria ń gbàlejo rẹ̀ fún ìgbà àkọ́kọ́.
Ṣùgbọ́n nígbà tí a dé, ó hàn gbangba pé ìròyìn kan ṣoṣo ló wà nígboro.
A ò fi ìjọba náà lára balẹ̀.
A bèrè àwọn ìbéèrè tó lágbára nípa nǹkan tí wọ́n ń ṣe láti gba àwọn ọmọdébìnrin wọ̀nyí padà. 
Ó yé wa, inú wọn ò dùn pẹ̀lú àwọn ìbéèrè tí à ń bérè, e jẹ́ká kọ̀ sọ wí pé a gba ìpin tiwa nínú “arọ́pò òdodo.
Àwọn ọmọ ilẹ̀ Nigeria tí wọ́n nífọ̀n-léèkán ná ń sọ fún wa ní àsìkò náà pé aláìmọ̀kan niwa, a ò ní òye òṣèlú tó ń ṣẹlẹ̀ ní orílẹ̀-ède Nigeria. 
Ṣùgbọ́n wọ́n tún sọ fún wa pé ète ni ìròyìn nípa àwọn ọmọdébìnrin Chibok náà.
Ó bani nínú jẹ́, ìtàn ète yìí ń tẹ̀ síwájú, àwọn ènìyàn sì wà ní orílẹ̀-ède Nigeria lónì tí wọ́n gbágbọ́ pé wọn ò jí àwọn ọmọdẹ́bìnrin Chibok náà gbé rárá.  
Síbẹ̀ mò ń bá àwọn ènìyàn báyìí sọ̀rọ̀ -- àwọn òbí tí wọ́n ń banújẹ́, tí wọ́n sọ fún wí pé ọjọ́ tí àwọn Boko Haram wá jí àwọn ọmọbìnrin wọn gbé, àwọ́n sá tẹ̀lé ọkọ̀-akẹ́rù tó gbé àwọn ọmọbìnrin wọn wọnú igbó Sambisa.  
Wọ́n dìhá ogun pẹ̀lú àdá, ṣùgbọ́n wọ́n ní láti padà ní tipátipá nítorí àwọn Boko Haram náà níbọn.  
Fún ọdún méjì, láìyẹ̀, ìpinnu ìròyìn náà tẹ̀síwájú, fún odún méjì, a ò gbọ́ nípa àwọn ọmọdébìnrin Chibok náà.
Gbogbo ènìyán lérò wí pé wọ́n ti kú ni.
Ṣùgbọ́n ní oṣù Igbe ọdún tó kọjá, mo gba fọ́rán aláwòrán yìí.
Àwòrán kan rèé lára fọ́rọ́n aláwòrán tí Boko Haram yà gẹ́gẹ́ bi ẹ̀rí ẹ̀mí, nípasẹ̀ orísun kan, mo gba fọ́rán yìí.
Ṣùgbọ́n kín tó ṣe ìtẹ̀jáde rẹ̀, mo ní láti rin irìnàjò lọ sí àríwá-ìlà-oòrun ilẹ̀ Nigeria láti bá àwọn òbí náà sọ̀rọ̀, láti fìdí ẹ̀ múlè.
Mi ò ní láti dúró pẹ́ fún ìfẹsẹ̀múlẹ̀ rẹ̀.
Ọ̀kan nínú àwọn ìyá náà, nígbà tó wo fọ́rán náà, sọ fún mi pé tí òun bá lè wọnú ẹ̀rọ ayárabíàṣá àgbélétan náà kí òun sì fa ọmọ rẹ̀ jáde láti inú ẹ̀rọ-ayárabíàṣá alágbèlétan ni, òun ìbá ṣe bẹ́ẹ̀.
Fún ẹ̀yin tí ẹ jẹ́ òbí, bíi tèmi, nínú ẹ̀yin olùgbọ́, ẹ kọ̀ lè wòye ìbànújẹ́ tí ìyá yẹn ti ní.
Fọ́rán yìí máa tẹ̀síwájú láti bẹ̀rẹ ìdúnàdúrà pẹ̀lú Boko Haram
Aṣòfin kan ní orílẹ̀-ède Nigeria sọ fún mi pé nítorí fọ́rán yìí ni àwọn ṣe ń ṣe afọ̀ wọ̀nyẹn, nítorí tipẹ́ làwọ́n ti gbà wí pé àwọn ọmọdébìnrin Chibok náà ti kú.
Àwọn ọmọdébìnrin mọ́kànlé-lógún ni wọ́n tú sílẹ̀ ní oṣù Ọ̀wàrà odún tó kọjá.
Ó bani nínú jẹ́, ó súmọ́ igba nínú wọn tí wọ́n ṣì ń wá báyìí. 
Mo gbọ́dọ̀ jẹ́wọ́ wí pé mi ò tíì jáwọ́ àkíyèsí bí mo ṣe ń  gbéróyìn yìí.
Inú ń bími nígbà tí mo bá ronú nípa àwọn àǹfààní láti gba àwọn ọmọdébìnrin wọ̀nyí padà tó ti ṣòfò 
Inú ń bími nígbà tí mo bá ronú nípa nǹkan tí àwọn òbí náà ti sọ fún mi, pé tí àwọn wọ̀nyí bá jẹ́ àwọn ọmọbìnrin olówó àti alágbára ni, wọn ò bá ti ríwọn tipẹ́. 
Inú ń bími pé ìtàn ète náà, mo nígbàgbọ́ tó rinlẹ̀, máa ń fa ìdádúró; ó wà lára okùnfa fún ìdádúró nínú ìpadàbọ wọn. 
Èyí ń ṣàpèjúwe ewu aṣekúpani ìròyìn òfegè fúnmi.
Nítorí náà kíni a lè ṣe nípa rẹ̀?
Àwọn ọlọ́gbọ́n ènìyán kan wà, àwọn onímọ̀-ẹ̀rọ tí wọ́n gbọ́n ní Google àti Facebook, tí wọ́n ń gbìyànjú láti fi ìmọ̀-ẹ̀rọ dá ìròyìn òfegè dúró.
Ṣùgbọ́n ju bẹ́ẹ̀ lọ, mo rò wí pé gbogbo wa níbí -- ìwọ àti èmi -- a nípa láti kó nínú ìyẹn. 
Àwa ni a máa ń ṣe àtagbà àwọn àkóónú náà.
Àwa la máa ń ṣe àtagbà àwọn ìròyìn náà lórí ẹ̀rọ ayélukára. 
Ní ìgbà àti àkókò yìí, gbogbo wa ni atẹ̀wétà, a sì ní ojúṣe.
Nínú iṣẹ́ mi gẹ́gẹ́ bi akọ̀ròyìn, mo máa ń ṣáyẹ̀wò, mo máa ń ṣe ìfesẹ̀múlẹ̀.
Mo jẹ́ri ìgboyà mi, ṣùgbọ́n mo béére àwọn ìbéèrè alágbára.
Kíló dé tí ẹni yìí ń sọ ìtàn yìí fún mi?
Kíni wọ́n fẹ́ jẹ lérè pẹ̀lú ṣíṣe àtagbà ìfitónilétí yìí?
Ṣé ẹ ní ipinnu Kankan tí ẹ fi ń pamọ́?
Mo nígbàgbọ́ gidi gan-an wí pé a gbogbo wá gbọ́dọ̀ bẹ̀rẹ̀ síni béérè ìbéèrè alágbára nípa àwọn ìfitóniléti tí a bá ṣàwárí rẹ̀ lórí òpo ayélukára.  
Ìwádìí fi hàn pé àwọn kan nínú wa ò kí ń kà ju àkòrí lọ kí a tó ṣe àtagbà awọn ìròyìn. 
Ta ni ẹni náà níbí tó ti ṣe ìyẹn?
Mo mọ̀ mo ti ṣe é.
Ṣùgbọ́n tí a bá jáwọ́ mínú àwọn ìfitóniléti tí a ṣàwárí pẹ̀lú ìṣojúlọ́yìn ńkọ́?
Bí a bá dúró láti ronú nípa ìpadàbọ àwọn ìfitónilétí tí à ń tì síwájú àti ìkápá rẹ̀ láti fa rògbòdìyàn tàbí ọ̀tá ńkọ́?  
Bí a bá dúró láti ronú nípa àwọn ìpadàbọ ojú aye àwọn afitóni tí à ń ṣe àtagbà rẹ̀ ńkọ́? 
Ẹ ṣeun gidi gan-an fún ìtẹ́tíi yín.
Bí a ṣe lè dèna ìgbọ́ngbẹ ọpọlọ ìmọ-ìjìnlẹ̀ nílẹ̀ Adúláwò.
Ọ̀pọ̀lọpọ̀ nínú wa tó nífẹ̀ sí ìdàgbàsókè alálòpẹ́ àti ìgbáyégbádùn àwọn enìyàn ìgbèríko ń ṣe é fún àǹfààní ara ẹni ni.
Mo dàgbà ní orílẹ̀-ède Cameroon, orílẹ̀-èdè tó kún fún ẹwà àti oríṣiríṣi ojúlówó àṣà, ṣùgbọ́n tó ń ṣàìsàn pẹ̀lú ìṣèjọba tí ò da, bíba àwùjọ jẹ́, àti òṣì.
Gẹ́gẹ́ bí ọmọde, bí a ṣe ń rí pẹ̀lú ọ̀pọ̀lọpọ̀ ọmọ ní ìwò oòrun ilẹ̀ adúláwò lónì, mo máa ń ní iba ní gbogbo ìgbà.
Títí di òní, ó lé ní àádọ́ta-ọ̀kẹ́ kan àwọn ènìyàn tí wọ́n ń kú látara ibà lọ́dọọdún, pàápàá jùlọ àwọn ọmọdé lábẹ́ ọdún márùn-ún, tí ìdá àádọ́rùn sì ń ṣẹlẹ̀ ní ìwọ̀ oòrun ilẹ̀ Adúláwọ̀
Nígbà tí mo wà lọ́mọ ọdún méjì-dín lógún, mo fi orílẹ̀-ède Cameroon sílẹ̀ léni tó ń wá àǹfààní ètò-ẹ̀kọ́ tó dára.
Ní àsìkò náà, fásitì kan ṣoṣo ló wà ní Cameroon níbẹ̀, Sùgbọ́n orílẹ̀-èdè Nàìjíríà  tí ó jẹ́ amúlétì wọn fún àwon ọmò Kamẹrúùnù tí wọn gbọ́ ède gẹ̀ẹ́sì ní ànfàní láti gba orísìrísì ìdánilẹ́ẹ̀kọ́ 
Ṣùgbọ́n ṣíṣe òwò mi, lẹ́yìn tí mo kẹ́kọ̀ọ́ jáde gẹ́gẹ́ bí onímọ̀ nípa ọjọ̀ ní orílẹ̀-ède Nigeria, tún jẹ́ ìdojúkọ tó tún tóbi.
Nítorí náà mo fi ẹkùn náà sílẹ̀ nígba tí wọ́n fún mi ní ẹ̀kọ́ ọ̀fẹ́ sí Fásitì Boston fún oyè ọ̀mọ̀wé mi.
Ó bani lọ́kàn jẹ́ láti ríi pé, pẹ̀lú gbogbo ìdojúkọ wa, pẹ̀lú gbogbo ẹ̀bun wa, pẹ̀lú gbogbo ìmọ̀ọ́ṣe tí a ní nílẹ̀ Adúláwọ̀ gẹ́gẹ́ bi ẹkùn kan, a ń yanjú àwọn ìṣòro wa pẹ̀lú mímú àwọn òjìnì wọlé láti ilẹ̀ aláwọ̀ funfun fún ìgbà díẹ̀, àti gbígbé àwọn tó dára tó sì lọ́pọlọ kúrò nílẹ̀ Adúláwọ̀, àti ṣíṣe ilẹ̀ Adúláwọ̀ bíi ẹkùn tó nílò owó ìrànwọ́.
Lẹ́yìn ẹ̀kọ́ mi ní fásiti Boston, mo darapọ̀ mọ́ ikọ̀ oníṣẹ́ ìwádìí kan ní Ilé-ẹ̀kọ Àwùjọ àti Ìmúdúró ní Fásitì California nítorí ìdánimọ̀ rẹ̀ fún ìwádìí alágbára àti ìdàgbàsókè àwọn ìpinnu àti àwọn ètò tó ń gba èmi àádọ́ta-ọ̀kẹ́ àwọm enìyàn là káàkiri àgbáyé, pẹ̀lú àwọn orílẹ̀-èdè tó ń dágbàsókè.
Ó sì ti fi hàn pé fún gbogbo ọmọ ilẹ̀ Adúláwọ̀ tó ní ìmọ̀ọ́ṣe tó padà sílé, iṣẹ́ tuntun mẹ́sàn yóò di dídásílẹ̀ ní ẹ̀ka gbẹ̀fẹ́ àti àìgẹ̀fẹ́.
Gẹ́gẹ́ bí ọ̀kan lára èto wa, fún ìdí èyí, láti kọ́ ilẹ̀-adúláwò alálòpẹ́ lápapọ̀, à ń léwájú àgbékalẹ̀-ọlọ́pọ̀ láti ṣe ìdàgbàsókè ilé-ẹ̀kọ Congo Basin, àyè aláìyípadà níbi tí àwọn ọmọ ilẹ̀ Adúláwọ̀ lè ṣiṣẹ́ ní àjọṣepọ̀ pẹ̀lú àwọn oníṣẹ́-ìwádìí ilẹ̀-òkèèrè, ṣùgbọ́n tí wọn yóò ma wá ònà àbáyọ tiwọn sí àwọn ìṣòro wọn.    
À ń lo ọnà ìmúṣe oríṣiríṣi ẹ̀ka láti ṣàfihan bí àwọn fásitì, àjọ tí kìí ṣe ti ìjọba àti àwọn òwò aládàni lè ní àjọṣepọ̀ nínú ìdàgbàsókè ilẹ̀-òkèèrè.
Dípò gbígbé àwọn òjìnì láti ọ̀dọ̀ awọn aláwọ̀ funfun fún ìgbà díẹ̀, à ń pèse ìdúró aláìyípadà nílẹ̀ Adúláwọ̀, ìsọ̀ kan ṣoṣo fún ohun-èlò, ilé-ìgbé àti ìdàgbàsókè àwọn iṣẹ́-àkànṣe alájọṣepọ̀ láàárín àwọn ọmọ ilẹ̀ Adúláwọ̀ àti àwọn oníṣẹ́ ìwádìí ilẹ̀ òkèèrè.  
Èyí ti jẹ́ kí àwọn akẹ́kọ̀ọ́ ó gba ojúlówó ẹ̀kọ́ nílẹ̀ Adúláwọ̀. 
Michel ń ṣiṣẹ́ lọ́wọ́lọ́wọ́ ní àyè fún ìmọ̀-ìjìnlẹ wa láti ṣe ìwádìí àkóbá àyípadà ojú-ọjọ́ lára kòkòrò, fún oyè ọ̀mọ̀we rẹ̀, ó sì ti gba ìwé-ẹ̀rí oyè ọ̀mọ̀we rẹ̀ tí yóò fun ní àǹfààní láti dúró sí ẹkùn náà. 
Bákan náà nípasẹ̀ ètò ìrànwlọ́wọ́ agbègbe wa, Ọ̀mọ̀wé Gbenga Abiodun, ọ̀dọ́modé onímọ̀-ìjìnlẹ̀ ọmọ Nigeria, lè ṣiṣẹ́ gẹ́gẹ́ bi ọ̀mọ̀wé pẹ̀lú Ìdásílẹ̀ fún Ìdàgbàsókè Akọ́ṣẹ́mọṣẹ́ ní fásitì Western Cape ní orílẹ̀-ède South Africa àti fásitì California lásíkò kan náà, ṣíṣe ìwádìí àkóbá àìṣedédé ojú ọjọ́ àti àyípada lára àkóràn ibà nílẹ̀ Adúláwọ̀.  
Lóòótọ́, Gbenga ń ṣe àwòṣe tí wọn yóò lò gẹ́gẹ́ bi ètò ìkìlọ̀ ìpìlẹ̀ láti sọ àsọtẹ́lẹ̀ àkóràn ibà nílẹ̀ Adúláwọ̀. 
Dípò ka máa gbé àwọn tó dára àtí àwọ́n ọlọpọlọ wa kúrò nílẹ̀ Adúláwọ̀, à ń rè a sì ń ṣe àtìlẹ́yìn ẹ̀bùn abẹ́lé nílẹ̀ Adúláwọ̀.
Fún àpẹẹrẹ, bí èmi náà, orílẹ̀-ède US ni Ọ̀mọ̀wé Eric Fokan ti gba ìkọ́ni. 
Ó padà sílé ní Cameroon, ṣùgbọ́n kò rí owó ìrànwọ́ tó ṣe pàtàkì gbà, ó sì ríi gẹ́gẹ́ bi ìdojúkọ tó lágbára láti ṣe àti láti mọ ìmọ̀-ìjìnlẹ̀ tó mọ̀ pé òún lè ṣe. 
Nígbà tí mo pàde Eric, ó ń múra láti padà sí orílẹ̀-ède US ni.
Ṣùgbọ́n a yí ọkàn rẹ̀ padà láti bẹ̀rẹ àjọṣepọ̀ pẹ̀lú ilé-ẹ̀kọ́ Congo Basin.
Lónìí, àyè ìṣèwádìí ọgbọ́n-ìjìlẹ̀ rẹ̀ ní Buea ní tó owó ìrànwọ́ àjọni mẹ́fà pẹ̀lú àwọn oníṣẹ́ ìwádìí láti orílẹ̀-ède US àti ilẹ̀ Europe tí wọ́n ń ṣe àtìlẹyìn fún àwọn akẹ́kọ̀ọ́-jáde 14, mẹ́sàn-án nínú wọn jẹ́ obìnrin, tí gbogbo wọn ń ṣe àwọn ìwádìí alágbára láti ní òye oríṣiríṣi ọ̀wọ́ lábẹ́ àyípadà ojú ọjọ́, ìlera ọmọ ènìyàn àti ohun tí ń fúnni ní okun.
Dípò kí a gba èro kí ilẹ̀ Adúláwọ̀ máa gba owó ìrànwọ́, à ń lo ònà ìmúṣe oríṣiríṣi-ẹ̀ka láti ró àwọn ọmọ ilẹ̀ Adúláwọ̀ lágbára láti wá ọ̀nà àbáyọ tiwọn.
Lásíkò yìí, à ń ṣiṣẹ́ pẹ̀lú àwọn àwùjọ àti àwọn akẹ́kọ̀ọ́, oníṣòwò US kan, àwọn onímọ̀-ìjìnlẹ̀ láti orílẹ̀-ède US àti ilẹ̀ Adúláwọ̀ láti wá ọ̀nà láti gbin kanran alálòpẹ́, akọni igi-líle nílẹ̀ Adúláwọ̀.
Àwọn kanran, bíi ọ̀pọ̀lọpọ̀ àwọn igi-líle ilẹ̀ Adúláwọ, ni wọ́n ń lò fún gẹdú, ṣùgbọ́n díẹ̀ la mọ̀ nípa àjọṣepọ̀ wọn, nǹkan tó ń pín wọn ká, bí wọ́n ṣe ń yè nínú igbó wa fún ọgọ́rin sí igba ọdún. 
Arvin rè é, ọdọ́mọdé akẹ́kọ̀ọ́ oyè ọ̀mọ̀wé t’ó ń ṣiṣẹ́ ní yàrá ìṣèwádìí ọgbọ́n-ìjìlẹ̀ wa, tó ń ṣe nǹkan tó ti di iṣẹ́ àṣà pádi-ààyè tó ń léwájú báyìí.
Igi kanran àkọ́kọ́ tí wọ́n ṣẹ̀dá látara pádi-ààyè ni Arvin mú lọ́wọ́ yìí. 
Ilẹ̀ Adúláwọ̀ nìkan l’ó ní èyí.
A wá lè ṣe àfihàn pé ẹ lè hu àwọn igi gẹdú ilẹ̀ Adúláwọ̀ látara pádi-ààyè oríṣiríṣi nǹkan ọ̀gbìn -- ewé, ìtí, gbòngbò -- ní àfikún sí ìdásílẹ̀ wọn látara èso, èyí tó jẹ́ iṣẹ́ t’ó le gidi gan-an. 
Àwọn akẹ́kọ̀ọ́ t’ó kù máa mú oríṣìiríṣìi kanran tí Arvin tọ́ka rẹ̀ ní ile-ìṣèwádìí ọgbọ́n-ìjìlẹ̀ wa, lílọ́-ẹ̀ka-wọ́n-sínú-igi-mìíràn láti ṣẹ̀da àwọn igi kékeeké tuntun, kí wọ́n sì ṣiṣẹ́ pẹ̀lú àwọn agbègbè ìgbèríko láti jọ pèsè kanran pẹ̀lú àwọn igi eléso ọ̀wọ́ ọ̀tọ̀ ní àwọn oko wọn pẹ̀lú lílo ọ̀nà-ìmúṣe oko igi tiwa gangan, níbi tí a ti máa pe gbogbo àwọn àgbẹ̀ láti yan ọ̀wọ́ igi tiwọn tí wọ́n fẹ́ lórí oko wọn.   
Ní àfikún sí kanran, àwọn ẹ̀yà ọ̀wọ́ tí àwọn àgbẹ̀ yan fúnra wọn yóò di ṣíṣe pẹ̀lú lílo àwọn ọgbọ́n òde-òní wa a ó sì ṣàfikún rẹ̀ sínú èto lílo-ilẹ̀ wọn, kí wọ́n lè bẹ̀rẹ̀ sí í jẹ àǹfààní látara àwọn nǹkan wọ̀nyí nígbà tí wọ́n bá ń dúró de kanran náà láti dàgbà.
Lónìí à ń gbin ẹgbẹ̀rún 15 igi kanran ní orílẹ̀-ède Cameroon, fún ìgbà àkọ́kọ́, wọn ò ní kórè igi kanran láti àárín gbùngbun igbó.  
Àwòṣe fún àwọn igi-líle ilẹ̀ Adúláwọ̀ wa rè é, a sì ń fa èyí lọ títí láti ṣàfikún igi gẹdú sápẹ́lẹ́ àti igi bubíńga, àwọn igi-líle mìíràn t’ó lówó lórí gidi gan-an.   
Bí àwọn àpẹẹrẹ wọ̀nyí bá ti wà nígbà tí mo wà lọ́mọdún méjì-dín-lógún, mi ò ní kúrò rárá, ṣùgbọ́n nítorí ọgbọ́n àtinúdá ilé-ẹ̀kọ Agbègbè-adágúndò Congo, mò ń padà bọ̀, ṣùgbọ́n mi ò ní padà wá lémi nìkan.
Mò ń kó àwọn onímọ̀-ìjìnlẹ̀ ènìyàn Aláwọ̀-funfun, àwọn olókòwò kékèèké àti àwọn akẹ́kọ̀ọ́, àwọn ìmọ̀-ìjìnlẹ̀ t’ó dára jù lo láti àwọn fásitì t’ó dárajù lágbàyé bọ̀ pẹ̀lú mi, láti ṣiṣẹ́ àti gbé nílẹ̀ Adúláwọ̀.
Ṣùgbọ́n gbogbo wá nílò láti ṣe àfikún ọ̀nà-ìgbésẹ̀ agbègbè, alágbára àti arónilágbára yìí.
Di àsìkò yìí a ti ní àwọn fásitì àti àwọn ilé-iṣẹ́-tí-kìí-ṣe-ti-ìjọba mẹ́fà gẹ́gẹ́ bí alájọṣe. 
À ń gbèrò láti kọ́ àwọn ilé tí yóò dẹ́kun ipa búburú àyípadà ojú ọjọ́ tí yóò fẹ àwọn ilé ìṣèwádìí ọgbọ́n ìjìnlẹ̀ wa lójú tí yóò sì ṣe àfikún àwọn ilé-gbèé àti ohun-èlò àpérò láti ṣe ìgbédìde ọ̀nà-ìmúṣe ìbáwí ọlọ́jọ́ pípẹ́. 
Mo fẹ́ kó fún àwọn ọ̀dọ́ ọmọwé nílẹ̀ Adúláwọ̀ ní àǹfààní sí i, yóó sì ṣe ìgbéfúkẹ́ rẹ̀ sí i nípa títẹpẹlẹ mọ́ àǹfààní ìsopọ̀ àwọn ilé-iṣẹ́ ìwádìí 17 ti Ilé-ẹ̀kọ́ Ilẹ̀-òkèèrè ti Iṣẹ́-Àgbẹ̀ Agbègbè Ìgbóná-Oòrùn t’ó ti wà tẹ́lẹ̀ káàkiri Gúúsù-aṣálẹ̀ ilẹ̀ Adúláwọ̀.   
Àwọn ìyípadà rere náà ti ń dé mo sì lérò pé wọn yóò tẹ̀síwájú, kí ó dé ọ̀pọ̀ àwọn orílẹ̀-èdè Ilẹ̀-adúláwọ̀ bi Côte d'Ivoire, Tanzania àti Senegal, lára àwọn tí ìdágbàsókè ètò ọrọ̀-ajé wọ́n wà lókè ténté t’ó lè ṣe ìgbàmọ́ra àǹfààní tó pọ̀ fún ìdókòwò ẹ̀ka-aládàni.
A fẹ́ fún àwọn ọ̀mọ̀wé nílẹ̀ Adúláwọ̀ ní àǹfààní síi, mo sì ń fojú sọ́nà láti rí ọjọ́ kan tí ọmọ ilẹ̀ Adúláwọ̀ tó lọ́pọlọ jù máa dúró sí ẹkùn náà láti gba ẹ̀tò-ẹ̀kọ́ tó jẹ́ ojúlówó nípasẹ̀ àgbékalẹ̀ bíi ilé-ẹ̀kọ Congo Basin, nígbà tí ìyẹn bá ṣẹlẹ̀, Ilẹ̀-Adúláwọ̀ yóò wà lójú ọ̀nà láti yanjú àwọn ìṣòro Ilẹ̀-Adúláwọ̀. 
Ní 50 ọdún sí àsìkò yìí, mo lérò wí pé ẹnìkan yóò ṣe àgbékalẹ̀ Ọ̀rọ̀ sísọ TED nípa ìfimọ ìgbọ́ngbẹ ọpọlọ ẹ̀yin ènìyàn Aláwọ̀-funfun tí ẹ̀ ń fi ilé yín sílẹ̀ láti lọ ṣiṣẹ́ àti gbé ní Ilẹ̀-Adúláwọ̀. 
Ẹ ṣeun.

